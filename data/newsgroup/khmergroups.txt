(ព្រៃវែង)៖ នាយឧត្តមសេនីយ៍ គៀត ច័ន្ទថារិទ្ធ អគ្គនាយកនៃអគ្គនាយកដ្ឋាននគរបាលអន្តោប្រវេសន៍ ក្រសួងមហាផ្ទៃ បានជំរុញដល់ក្រុមហ៊ុនទទួលម៉ៅការសាងសង់អគារច្រកទ្វារព្រំដែនអន្តរជាតិម៉ឺនជ័យ កម្ពុជា-វៀតណាម ពន្លឿននូវការសាងសង់នេះឱ្យឆាប់រួចរាល់ ព្រោះការសម្ភោធដាក់ឱ្យប្រើប្រាស់ជាផ្លូវការ នៅក្នុងឆ្នាំ២០២០នេះហើយ។
ការជំរុញបែបនេះ របស់នាយឧត្តមសេនីយ៍ គៀត ច័ន្ទថារិទ្ធ បានធ្វើឡើងនាក្នុងឱកាសដែលនាយឧត្តមសេនីយ៍ បានដឹកនាំមន្ត្រីក្រោមឱវាទ ចុះពិនិត្យមើលការសាងសង់នូវអគារច្រកទ្វារព្រំដែនអន្តរជាតិម៉ឺនជ័យ កម្ពុជា-វៀតណាម ស្ថិតនៅក្នុងស្រុកកំចាយមារ ខេត្តព្រៃវែង ថ្ងៃទី០៩ ខែកញ្ញា ឆ្នាំ២០២០។
បើតាមមន្ត្រីនគរបាលអន្តោប្រវេសន៍ ប្រចាំច្រកទ្វារព្រំដែនអន្តរជាតិម៉ឺនជ័យ បានឱ្យដឹងថា នាយឧត្តមសេនីយ៍ គៀត ច័ន្ទថារិទ្ធ អញ្ជើញចុះមកនេះ គឺដើម្បីពិនិត្យមើលសំណង់អគារទាំងកន្លែងធ្វើការ និងកន្លែងស្នាក់នៅ ដែលមានបំពាក់ទៅដោយម៉ាស៉ីនត្រជាក់ សម្ភារឧបករណ៍ទំនើបៗ នៅតាមបន្ទប់ការិយាល័យជំនាញធ្វើការនីមួយៗ ឱ្យមានសោភ័ណភាពល្អ។
មន្ត្រីនគរបាលអន្តោប្រវេសន៍ច្រកទ្វារព្រំដែនអន្តរជាតិម៉ឺនជ័យ បានបញ្ជាក់បន្ថែមទៀតថា អគារនេះគឺជាអគារត្រួតពិនិត្យបែបបទ (ច្រកចេញ-ច្រកចូល ដាច់ដោយឡែកពីគ្នា) ដោយបានចាប់ផ្តើមសាងសង់ឡើងតាំងពីដើមខែមករា ឆ្នាំ២០២០ គម្រោងនឹងរួចរាល់ជាស្ថាពរ នៅថ្ងៃទី០៥ ខែតុលា ឆ្នាំ២០២០ ហើយបានសាងសង់ប្រហែល៩០% ហើយ៕
(តាកែវ)៖ កម្លាំងការិយាល័យបទល្មើសគ្រឿងញៀនខេត្តតាកែវ សហកាជាមួយកម្លាំងកងរាជអាវុធហត្ថស្រុកទ្រាំង ដឹកនាំដោយលោកវរសេនីយ៍ឯក ង៉ែត ចាន់ធី មេបញ្ជាការង ទទួលផែនយុត្តិធម៌ ដោយមានការសម្របសម្រួលនីតិវិធីពីលោក ទេព មុនិន្ទ ព្រះរាជអាជ្ញារង សាលាដំបូងខេត្តតាកែវ បានចុះបង្ក្រាបករណីជួញដូរសារធាតុញៀន ដោយខុសច្បាប់ និងឃាត់ខ្លួនស្ត្រីម្នាក់ ព្រមទាំងដកហូតបានគ្រឿងញៀន ជាងកន្លះគីឡូក្រាម។
ប្រតិបត្តិការចុះបង្ក្រាបករណីរក្សាទុគ្រឿងញៀន ដើម្បីចែកចាយនេះ បានធ្វើឡើងនារសៀលថ្ងៃទី៩ ខែកញ្ញា ឆ្នាំ២០២០ នៅចំណុចភូមិស្មោង ឃុំស្មោង ស្រុកទ្រាំង ខេត្តតាកែវ។
លោក ង៉ែត ចាន់ធី បានថ្លែងឱ្យដឹងថា ប្រតិបត្តិការសមត្ថកិច្ចបានឃាត់ខ្លួនជនសង្ស័យ១នាក់ មានឈ្មោះ ប៉ាល់ ថាវី អាយុ២៣ឆ្នាំ រស់នៅភូមិ ស្មោង ឃុំ ស្មោង ស្រុកទ្រាំង ខេត្តតាកែវ ដោយដកហូតបានម៉្សៅក្រាមសថ្លាចំនួន១៤កញ្ចប់ ទម្ងន់៥០៤.១៧ក្រាម (ថ្លឹងទាំងសំបក់ថង់), ជញ្ជីងថ្លឹងថ្នាំញៀចំនួន ០២គ្រឿង និងទូរស័ព្ទ០១គ្រឿង។
បើតាមលោក ង៉ែត ចាន់ធី បានបញ្ជាក់ថា ជនសង្ស័យបានឆ្លើយសារភាពថាគ្រឿងញឿនទាំងអស់នេះ ជារបស់ប្ដីរបស់ខ្លួន ដែលពេលនេះបានរត់គេចខ្លួនបាត់ហើយ។
បច្ចុប្បន្នកម្លាំងសមត្ថកិច្ចកំពុងកសាងសំណុំរឿង ដើម្បីបញ្ជូនជនសង្ស័យ និងវត្ថុតាងទៅតុលាការចាត់ការតាមច្បាប់៕
(ឧត្តរមានជ័យ)៖ ដើម្បីសុខភាពប្រជាពលរដ្ឋ ក៏ដូចជាសុវត្ថិភាពម្ហូបអាហារ ក៏ដូចជាមានការណែនាំពីលោក ផាន អូន អគ្គនាយក នៃអគ្គនាយកដ្ឋាន ការពារអ្នកប្រើប្រាស់ កិច្ចការប្រកួតប្រជែង និងបង្ក្រាបការក្លែងបន្លំ (ក.ប.ប) មន្រ្តី ក.ប.ប. ខេត្តឧត្តរមានជ័យ មានលោក លិញ សុវឌ្ឍនា ប្រធានសាខា ដោយទទួលបានការសហការពីមន្ត្រីមន្ទីរពាណិជ្ជកម្មខេត្ត បានបន្តចុះត្រួតពិនិត្យគុណភាព និងស្លាកសញ្ញាជាអក្សរខ្មែរ លើផលិតផលម្សៅទឹកដោះគោ នៅតាមម៉ាត ហាងលក់ ឱសថស្ថាន និងទីតាំងលក់នានា ស្ថិតនៅក្រុងសំរោង ខេត្តឧត្តរមានជ័យ។ សកម្មភាពចុះត្រួតពិនិត្យ បានធ្វើឡើងនៅថ្ងៃពុធ ទី០៩ ខែកញ្ញា ឆ្នាំ២០២០។
លោក លិញ សុវឌ្ឍនា បានឲ្យដឹងថា គោលដៅសំខាន់ នៃការត្រួតពិនិត្យគឺដើម្បីស្រាវជ្រាវ តាមដាន និងមានវិធានការ ចំពោះផលិតផលម្សៅទឹកដោះគោ ដែលមិនមានអនុលោមភាព អំពីស្លាកសញ្ញា ស្របតាមអនុក្រឹត្យ១៣៣ ស្ដីពីការផ្សព្វផ្សាយលក់ផលិតផល សម្រាប់ចិញ្ចឹមទារក និងកុមារ និងសេចក្ដីជូនដំណឹង របស់ក្រសួងពាណិជ្ជកម្ម លេខ ២៣៨៣ ពណ.អ.កបប ចុះថ្ងៃទី២៨ ខែកក្កដា ឆ្នាំ២០២០ និងសេចក្ដីជូនដំណឹងលេខ ២៧៣៣ ពណ.អ.កបប ចុះថ្ងៃទី៣ ខែកញ្ញា ឆ្នាំ២០២០ ស្ដីពីការដាក់ចេញវិធានការ ចំពោះផលិតផលម្សៅទឹកដោះគោ សម្រាប់ចិញ្ចឹមទារក និងកុមារម៉ាក  ដែលមានលេខកូជ ៤៨៧, ៤៨៨, ៥៣៦, ៥៣៧, ៥៣៨, ៥៣៩។
លោកប្រធានសាខា បានឲ្យដឹងបន្តថា ជាលទ្ធផលមន្រ្តីជំនាញ បានរកឃើញភាព មិនប្រក្រតីមួយចំនួន ដូចជា៖
* ម្សៅទឹកដោះគោនូទ្រីលែត () ស្ថិតក្នុងលេខកូជផ្សេង ចំនួនសរុប ៥កំប៉ុង * ម្សៅទឹកដោះគោម៉ាកផ្សេងៗ មិនមានបិទព័ត៌មានបន្ថែម ជាភាសាខ្មែរ លើសម្បកវេចខ្ចប់ ស្របតាមខ្លឹមសារ នៃអនុក្រឹត្យលេខ១៣៣ ចំនួន ៣០៣កំប៉ុង។ បន្ទាប់មកមន្ត្រីសាខា ក.ប.ប. បានធ្វើកំណត់ហេតុ ឲ្យបញ្ឈប់ការដាក់ តាំងលក់បណ្ដោះអាសន្ន។
ជាមួយគ្នានោះ មន្រ្តីជំនាញរបស់លោក បានផ្សព្វផ្សាយ ដល់អាជីវករ គ្មានអ្វីប្រសើរជាងការបំបៅកូន ដោយទឹកដោះម្តាយ តែមួយមុខគត់រហូតដល់៦ខែ ក៏បានធ្វើការណែនាំ ដល់អាជីវករផ្សេងទៀត ឱ្យយល់ដឹង និងអនុវត្តទៅតាមច្បាប់ ស្តីពីការគ្រប់គ្រងគុណភាព សុវត្ថិភាព លើផលិតផល ទំនិញ និងសេវា ព្រមទាំងច្បាប់ ស្តីពីកិច្ចការពារអ្នកប្រើប្រាស់ ចៀសវាងបង្កផលប៉ះពាល់ដល់សុខភាព ប្រជាពលរដ្ឋ និងអាចប្រឈមចំពោះមុខច្បាប់ថែមទៀត៕
(កណ្តាល)៖ នៅព្រឹកថ្ងៃទី១០ ខែកញ្ញា ឆ្នាំ២០២០ គណៈកម្មាធិការជាតិគ្រប់គ្រងគ្រោះមហន្តរាយ បានទទួល អូរប័រ ១គ្រឿង ពីអង្គការការីតាសកម្ពុជា ដេីម្បីបម្រេីការងារជួយសង្គ្រោះគ្រោះមហន្តរាយ។
លោក គឹម រតនា នាយកប្រតិបត្តិ នៃអង្គការការីតាសកម្ពុជា បានសម្តែងការពេញចិត្ត ចំពោះការឧបត្ថម្ភរអូប័រមួយគ្រឿងនេះ ដល់គណៈកម្មការជាតិគ្រប់គ្រងគ្រោះមហន្តរាយ ដើម្បីជាការចូលរួមចំនែកពង្រឹង និងពង្រីក កិច្ចសហប្រតិបត្តការរវាងអង្គការ និងគណៈកម្មាធិការជាតិគ្រប់គ្រងគ្រោះមហន្តរាយ ឱ្យកាន់តែជិតស្និទ្ធ។
លោកទេសរដ្ឋមន្ត្រី គន់ គីម អនុប្រធានទី១គណ:កម្មាធិការជាតិគ្រប់គ្រងគ្រោះមហន្តរាយ ក្នុងនាមសម្តេចតេជោ ហ៊ុន សែន នាយករដ្ឋមន្ត្រីកម្ពុជា និងជាប្រធានគណ:កម្មាធិការជាតិគ្រប់គ្រងគ្រោះមហន្តរាយ បានថ្លែងអំណរគុណចំពោះអង្គការការីតាសកម្ពុជា ដែលកន្លងមកបានជួយដល់គណ:កម្មាធិការជាតិគ្រប់គ្រងគ្រោះមហន្តរាយ ទាំងមធ្យោបាយ សម្ភារ និងថវិកា។
ជាក់ស្តែងថ្ងៃនេះផងដែរអង្គការបានផ្តល់នូវ អូប័រ ចំនួន១គ្រឿងដល់គណ:កម្មាធិការជាតិគ្រប់គ្រងគ្រោះមហន្តរាយ ដើម្បីជាការរួមចំណែកក្នុងការសង្រ្គោះគ្រោះមហន្តរាយ ប្រកបដោយប្រសិទ្ធភាព និងទាន់ពេលវេលា។
លោកទេសរដ្ឋមន្ត្រី គន់ គីម បានកោតសសើរនូវទឹកចិត្តសប្បុរសធម៌របស់អង្គការ និងបានជូនពរថ្នាក់ដឹកនាំនិងមន្ត្រីទាំងអស់នៃអង្គការការីតាសកម្ពុជាជោគេជ័យក្នុងបេសសកម្មថ្មីៗបន្តទៀត៕
(ភ្នំពេញ)៖ សាលាដំបូងខេត្តកំពត បានសម្រេចប្រកាសសាលក្រមចំពោះពិរុទ្ធជនឈ្មោះ ប៉ែន មុំ ដាក់ពន្ធនាគាររយៈពេល ៥ឆ្នាំ ពីបទ«រួមគំនិតក្បត់»។ នេះបើយោងតាម សេចក្តីប្រកាសព័ត៌មានរបស់អ្នកនាំពាក្យ សាលាដំបូងខេត្តកំពត ដែលបណ្តាញព័ត៌មាន   ទទួលបាននៅថ្ងៃទី១០ ខែកញ្ញា ឆ្នាំ២០២០។
សេចក្តីប្រកាសព័ត៌មានដដែលនេះ បានឲ្យដឹងទៀតថា ពិរុទ្ធជន ប៉ែន មុំ ត្រូវបានបញ្ជូនទៅឃុំខ្លួន នៅពន្ធនាគារខេត្តកំពតរួចហើយ តាមដីកាបង្គាប់ឲ្យឃុំខ្លួន លេខ៩៥៨ ចុះថ្ងៃទី០៩ ខែកញ្ញា ឆ្នាំ២០២០។
ពិរុទ្ធជន ប៉ែន មុំ ហៅស្រីមុំ ភេទស្រី អាយុ៣៩ឆ្នាំ ជនជាតិខ្មែរ ត្រូវបានសាលាដំបូងខេត្តកំពត ប្រកាសសាលក្រមលេខ៧៧៤ (ខ) ចុះថ្ងៃទី០៩ ខែកញ្ញា ឆ្នាំ២០២០ ជាសាធារណៈ ដែលសម្រេចផ្តន្ទាទោស ដាក់ពន្ធនាគារ៥ឆ្នាំ ពីបទរួមគំនិតក្បត់ ប្រព្រឹត្តនៅភូមិទឹកក្រហម ឃុំកណ្តោល ស្រុកទឹកឈូ ខេត្តកំពត កាលពីថ្ងៃទី១៦ ខែវិច្ឆិកា ឆ្នាំ២០១៧ បទល្មើសព្រហ្មទណ្ឌ មានចែងឲ្យផ្តន្ទាទោសតាមបញ្ញត្តិមាត្រា៤៥៣ នៃក្រមព្រហ្មទណ្ឌ និងត្រូវបានចេញដីកា បង្គាប់ឲ្យឃុំខ្លួនលេខ៩៥៨ ចុះថ្ងៃទី០៩ ខែកញ្ញា ឆ្នាំ២០២០ តាមមាត្រា៣៥៣ នៃក្រមនីតិវិធីព្រហ្មទណ្ឌ។
សូមបញ្ជាក់ថា កាលពីថ្ងៃទី២៥ ខែសីហា ឆ្នាំ២០២០ សាលាដំបូងខេត្តកំពត បានបើកសវនាការជំនុំជម្រះលើសំណុំរឿងព្រហ្មទណ្ឌលេខ ៧២៩ ចុះថ្ងៃទី១៣ ខែតុលា ឆ្នាំ២០១៩ ដែលមានជនជាប់ចោទឈ្មោះ ប៉ែន មុំ ពីបទរួមគំនិតក្បត់ អង្គហេតុទាក់ទងទៅនឹងការកៀរគរ និងបំផុសប្រជាជនឲ្យចូលរួម ក្នុងផែនការប៉ុនប៉ង ធ្វើរដ្ឋប្រហារផ្តួលរំលំរាជរដ្ឋាភិបាល ដែលដឹកនាំនិងចាត់តាំង អនុវត្តន៍ដោយឧក្រិដ្ឋជន សម រង្ស៉ី ក្រោមឧបាយកលជា «ផែនការវិលត្រឡប់មកកម្ពុជាវិញ នៅថ្ងៃទី០៩ ខែវិច្ឆិកា ឆ្នាំ២០១៩»៕
(ភ្នំពេញ)៖ នៅព្រឹកថ្ងៃទី១០ ខែកញ្ញា ឆ្នាំ២០២០នេះ ក្រសួងការងារ និងបណ្តុះបណ្តាលវិជ្ជាជីវៈ បានជូនដំណឹងដល់កម្មករនិយោជិតសរុបចំនួន ៥,៤០២នាក់ នៅរោងចក្រ សហគ្រាសចំនួន ១៨ ក្នុងវិស័យកាត់ដេរ ដែលត្រូវបានព្យួរកិច្ចសន្យាការងារស្របតាមស្មារតីនៃកញ្ចប់វិធានការរបស់រាជរដ្ឋាភិបាល អំពីការបើកផ្ដល់ប្រាក់ឧបត្ថម្ភ លើកទី២៨៕
ខាងក្រោមនេះជាសេចក្តីជូនដំណឹងរបស់ក្រសួងការងារ និងបណ្តុះបណ្តាលវិជ្ជាជីវៈ៖
(ភ្នំពេញ)៖ ឧបនាយករដ្ឋមន្រ្តី ប្រាក់ សុខុន រដ្ឋមន្រ្តីការបរទេស និងសហប្រតិបត្តិការអន្តរជាតិកម្ពុជា នឹងអញ្ជើញចូលរួមកិច្ចប្រជុំរដ្ឋមន្រ្តីការបរទេសមេគង្គ-សហរដ្ឋអាមេរិក លើកទី១ ដែលនឹងប្រព្រឹត្តទៅនៅថ្ងៃទី១១ ខែកញ្ញា ឆ្នាំ២០២០ស្អែកនេះ តាមប្រព័ន្ធវីដេអូ។ នេះបើតាមសេចក្តីប្រកាសព័ត៌មាន របស់ក្រសួងការបរទេស នៅថ្ងៃទី១០ ខែកញ្ញា ឆ្នាំ២០២០នេះ ដែលបណ្តាញព័ត៌មាន   ទទួលបាន។
កិច្ចប្រជុំនេះធ្វើឡើងតបតាមការអញ្ជើញរបស់លោក ផាម ប៊ិញមិញ ឧបនាយករដ្ឋមន្រ្តី រដ្ឋមន្រ្តីការបរទេស នៃសាធារណរដ្ឋសង្គមនិយមវៀតណាម ហើយកិច្ចប្រជុំនេះនឹងដឹកនាំដោយសហប្រធាន២រូប គឺលោក ផាម ប៊ិញមិញ និងលោក ម៉ៃឃើល ប៉ុមភីអូ រដ្ឋមន្រ្តីការបរទេសនៃសហរដ្ឋអាមេរិក។
ក្រសួងការបរទេសកម្ពុជា បានបញ្ជាក់ទៀតថា កិច្ចប្រជុំ នឹងពិភាក្សារិះរកវិធី និងមធ្យោបាយនានា ដើម្បីអាចឱ្យភាពជាដៃគូមេគង្គ-សហរដ្ឋអាមេរិក រួមចំណែកដល់ការអភិវឌ្ឍ និងវិបុលភាពប្រកបដោយចីរភាពនៅក្នុងតំបន់ ក៏ដូចជាដើម្បីពង្រឹងភាពជាដៃគូនៅក្នុងបណ្តាប្រទេសមេគង្គ និងសហរដ្ឋអាមេរិក ក្រោមក្របខ័ណ្ឌនៃភាពជាដៃគូថ្មីនេះ។
គួរកត់សម្គាល់ថា ភាពជាដៃគូមេគង្គ-សហរដ្ឋអាមេរិក ត្រូវបានលើកកម្ពស់កម្រិតពិភាក្សាពីគំនិតផ្តួចផ្តើមមេគង្គក្រោម ()។ កិច្ចប្រជុំរដ្ឋមន្រ្តីការបរទេសមេគង្គ-សហរដ្ឋអាមេរិក លើកទី១ នឹងផ្តល់កាលានុវត្តភាពដល់បណ្តាប្រទេសមេគង្គ និងសហរដ្ឋអាមេរិក ពិនិត្យមើលឡើងវិញនូវ សមិទ្ធផលដែលសម្រេចបាននាពេលកន្លងមក ព្រមទាំងកំណត់ទិសដៅអនាគតនៃភាពជាដៃគូនេះ៕
(ភ្នំពេញ)៖ គណៈដឹកនាំជាន់ខ្ពស់សាសនាឥស្លាមកម្ពុជា បានចេញសារាចរណែនាំ១១ចំណុច ទៅចំពោះគណៈអ៊ីម៉ាំ គ្រប់មូលដ្ឋានទូទាំងប្រទេស ដលម្បីយកទៅអនុវត្តន៍នៅតាមមូលដ្ឋានរៀងៗខ្លួនឱ្យបានល្អឥតខ្ចោះ នៅគ្រាដែលនឹងបើកវិហារឡើងវិញនៅថ្ងៃទី១១ ខែកញ្ញា ឆ្នាំ២០២០ ដើម្បីទប់ស្កាត់ការឆ្លងជំងឺកូវីដ-១៩ ជាយថាហេតុណាមួយ។
បើតាមវិដេអូជូនដំណឹងរបស់គណៈដឹកនាំជាន់ខ្ពស់សាសនាឥស្លាមកម្ពុជា ដែល   ទទួលបានមានខ្លឹមជារួមដូចខាងក្រោម៖
ទី១៖ ត្រូវអនុវត្តន៍តាមការណែនាំរបស់ក្រសួងសុខាភិបាល ដោយសាកល្បងសឡាតថ្ងៃជំអាត់ចំនួន ៤សប្ដាហ៍។
ទី២៖ ក្រោយការសាកល្បងសឡាតជំអាត់ ៤សប្ដាហ៍ហើយ ទើបអាចឈានការអនុវត្តន៍សឡាតជាប្រចាំថ្ងៃបាន។
ទី៣៖ ហាមចូលរួមសឡាតចំពោះអ្នកធ្វើដំណើរ អ្នកជំងឺស្ត្រី និងកុមារអាយុក្រោម១៥ឆ្នាំ។
ទី៤៖ ត្រូវរក្សាគម្លាតសង្គមតាមបច្ចេកទេសរបស់ក្រសួងសុខាភិបាល ដែលអនុញ្ញាតឱ្យដាក់តែ៣០% នៃចំណុះម៉ាស្ជិត (វិហារ)។
ទី៥៖ ពាក់ម៉ាស់ វាស់កម្ដៅ លាងដៃជាប្រចាំនឹងសាប៊ូ អាល់កុល ឬជេល និងមានគម្លាតពីគ្នាយ៉ាងតិច ១,៥ម៉ែត្រ។
ទី៦៖ ត្រូវរក្សាអនាម័យតាមបែបសាសនា សម្អាតខ្លួនប្រាណ សម្លៀកបំពាក់ សម្ភារប្រលប្រាស់សម្រាប់ចូលសឡាត។
ទី៧៖ ត្រូវនាំយកកម្រាល (សាជ្ជើទះ) សម្រាប់ក្រាលសឡាត(ថ្វាយបង្គុំ) ពីផ្ទះរៀងៗខ្លួនដោយមិនត្រូវប្រើប្រាស់រួមគ្នាទេ។
ទី៨៖ នៅពេលធ្វើគារវកិច្ច ឬការលាគ្នាត្រូវជំនួសដោយការលើកដៃជាសញ្ញា ឬពោលពាក្យសាឡាម។
ទី៩៖ រយៈពេលនៃការជួបមុនសឡាត ពេលសឡាត ឬក្រោយពេលសឡាត មិនត្រូវមិនត្រូវលើសពី៣០នាទីឡើយ ហើយប្រញ៉ាប់បំបែកគ្នា។
ទី១០៖ បើកើតមានអាការៈសង្ស័យត្រូវឆាប់ទាក់ទងទៅអាជ្ញធរដែនដីដែលនៅជិតបំផុត។
និងទី១១៖ គណៈអ៊ីម៉ាំ ត្រូវទទួលខុសត្រូវរាល់ការរៀបចំពិធីសឡាតជំអាត់ដូចតាមការណែនាំខាងលើ។
គួរជម្រាបជូនថា ក្រសួងសុខាភិបាល បានគូសបញ្ជាក់ថា ថ្នាក់ដឹកនាំឥស្លាម សូមចាប់ផ្តើមប្រតិបត្តិជាជំហានៗ ដំណាក់កាលដំបូងនេះ នាថ្ងៃសុក្រទី១១ ខែកញ្ញា ឆ្នាំ២០២០ ដោយសារកល្បងរយៈពេល ៤សុក្រ ហើយបន្ទាប់មកចាប់ផ្តើមថ្វាយបង្គំជុំគ្នានៅតាមសូរ៉ាវ ដោយអនុវត្តវិធានការការពារសុខភាពរបស់ ក្រសួងសុខាភិបាលជានិច្ច។
ក្រសួងក៏បានចាត់ឱ្យគណៈឥស្លាមត្រូវតាមដាន ត្រួតពិនិត្យអនុវត្តការបើកដំណើរការនេះឱ្យបានហ្មត់ចត់ជាទីបំផុត។ ក្នុងករណី ដែលមានបញ្ហាទាក់ទងនឹងការសង្ស័យថា មានជំងឺកូវីដ-១៩ ជាយថាហេតុ សូមគណៈដឹកនាំវិហារនីមួយៗ រាយការណ៍ជាបន្ទាន់មកអាជ្ញាធរមូលដ្ឋាន ឬមណ្ឌលសុខភាពដែលនៅជិតបំផុត។
សូមបញ្ជាក់ថា សម្តេចតេជោ ហ៊ុន សែន នាយករដ្ឋមន្ត្រីនៃកម្ពុជា នៅថ្ងៃទី៥ ខែកញ្ញា ឆ្នាំ២០២០នេះបានអនុញ្ញាតឱ្យសាសនិកឥស្លាមកម្ពុជា គោរពប្រតិបត្តិថ្វាយបង្គំជំអាត់ ចាប់ពីថ្ងៃសុក្រទី១១ ខែកញ្ញា ឆ្នាំ២០២០ ខាងមុខនេះ ដោយត្រូវអនុវត្តយ៉ាងខ្ជាប់ខ្ជួនតាមវិធានរបស់ក្រសួងសុខាភិបាល៕
(ភ្នំពេញ)៖ នៅព្រឹកថ្ងៃទី១០ ខែកញ្ញា ឆ្នាំ២០២០នេះ កម្មកររោងចក្រ  &   ដែលស្ថិតនៅសង្កាត់ស្ពាំនថ្ម ខណ្ឌដង្កោ រាជធានីភ្នំពេញ មួយចំនួន នាំគ្នាតវ៉ាបិទផ្លូវលេខ២១៧ ដោយទាមទារការឈប់សម្រាករយៈពេល៥ថ្ងៃ និងបើកប្រាក់ខែមុន នៅក្នុងឱកាសបុណ្យភ្ជុំបិណ្ឌនេះ ខណៈដែលថៅកែអនុញ្ញាតឱ្យឈប់រយៈពេល៣ថ្ងៃ តាមការណែនាំរបស់ក្រសួងការងារ និងបណ្តុះបណ្តាលវិជ្ជាជីវៈ។
កម្មករម្នាក់ ក្នុងចំណោមកម្មករដែលនាំគ្នាតវ៉ានេះ បានបញ្ជាក់ប្រាប់ភ្នាក់ងារ   ឱ្យដឹងថា ពួកគេសុំឈប់សម្រាករយៈពេល៥ថ្ងៃ ដើម្បីបានជួបជុំគ្រួសារនៅស្រុកកំណើត និងស្នើសុំឱ្យប្រើប្រាក់ឈ្នួល ដើម្បីយកទៅចូលរួមធ្វើបុណ្យនេះ។
ទោះជាយ៉ាងនេះក្តី បន្ទាប់ពីមានការតវ៉ា រោងចក្របានចេញសេចក្តីប្រកាសមួយ ដោយឱ្យកម្មកររបស់ខ្លួន ឈប់សម្រាប់រយៈពេល៧ថ្ងៃ ចាប់ពីថ្ងៃទី១៤ ដល់ថ្ងៃទី២០ ខែកញ្ញា ឆ្នាំ២០២០ ដែលមានរយៈពេល ៧ ថ្ងៃ ដោយរាប់បញ្ចូលទាំងថ្ងៃអាទិត្យទី២០ ខែកញ្ញាផងដែរ។
រោងចក្រក៏បានបញ្ជាក់ទៀតថា ចំពោះថ្ងៃសៅរ៍ទី ១៤, ១៥ និង១៩ ត្រូវបានធ្វើការដោះដូរជាមួយនឹងបំណាច់ឆ្នាំរបស់កម្មករនិយោជិតដែលនៅសល់។
បន្ទាប់ពីមានការប្រកាសបែបនេះកម្មករក៏បានរំសាយការធ្វើបាតុកម្មនិងបានផ្លូវឡើងវិញផងដែរ៕
(ភ្នំពេញ)៖ សម្តេចអគ្គមហាពញាចក្រី ហេង សំរិន ប្រធានរដ្ឋសភាកម្ពុជា បានដឹកនាំគណៈប្រតិភូជាន់ខ្ពស់សភាកម្ពុជា ចូលរួមកិច្ចប្រជុំពេញអង្គលើកទី២ និងពិធីបិទមហាសន្និបាតអន្តរសភាអាស៊ាន () លើកទី៤១ នៅព្រឹកថ្ងៃទី១០ ខែកញ្ញា ឆ្នាំ២០២០ តាមប្រព័ន្ធវីដេអូ។
នេះជាប្រវត្តិសាស្រ្តដែលមហាសន្និបាត  បានរៀបចំធ្វើតាមប្រព័ន្ធវីដេអូ ក្នុងខណៈប្រទេសវៀតណាមធ្វើជាម្ចាស់ ដោយសារការរាតត្បាតនៃជំងឺរាតត្បាតកូវីដ១៩។ ទោះបីជាជួបនឹងវិបត្តិជំងឺកូវីដ១៩ ក៏មិនអាចធ្វើឲ្យតំណាងប្រជាពលរដ្ឋ នៅក្នុងតំបន់អាស៊ីអាគ្នេយ៍មួយនេះខកខានក្នុងការជួបប្រជុំគ្នាជាប្រចំាឆ្នាំនោះឡើយ។ អាយប៉ាដែលមានរដ្ឋសភាប្រទេសវៀតណាមធ្វើជាម្ចាស់ផ្ទះ រួមគ្នាពុះពារជម្នះរាល់ឧបសគ្គដើម្បីរៀបចំមហាសន្និបាត តាមប្រព័ន្ធវីដេអូ ដោយបានប្រព្រឹត្តិទៅដោយរលូន នៅក្នុងរយៈពេលបីថ្ងៃមកនេះ។
ចាប់ពីថ្ងៃទី៨ ដល់ថ្ងៃទី១០ ខែកញ្ញា មហាសន្និបាតអាយប៉ា បានរៀបចំកិច្ចប្រជុំពេញអង្គចំនួនពីរលើក និងកិច្ចប្រជុំរបស់គណៈកម្មាធិការជំនាញរបស់ខ្លួន រួមមាន គណៈកម្មាធិការសមាជិកសភាស្រ្តី () គណៈកម្មាធិការនយោបាយ គណៈកម្មាធិការសេដ្ឋកិច្ច គណៈកម្មាធិការសង្គមកិច្ច គណៈកម្មាធិការរៀបចំ និងកិច្ចប្រជុំមិនផ្លូវការរបស់សមាជិកសភាវ័យក្មេងអាយប៉ា។ គណៈប្រតិភូចូលរួមបានផ្លាស់ប្តូរទស្សនៈយោបល់គ្នាលើសេចក្តីសម្រេច ដើម្បីជាធាតុចូល ក្នុងការពង្រឹងពង្រីកកិច្ចសហប្រតិបត្តិការគ្នា ក្នុងការដោះស្រាយបញ្ហាប្រឈមរបស់ពលរដ្ឋ ដូចជាការទប់ស្កាត់ជំងឺកូវីដ១៩ និងការស្តារសេដ្ឋកិច្ចឡើងវិញក្រោយវិបត្តិនេះបញ្ចប់ទៅ។
អង្គមហាសន្និបាតមានសេចក្តីព្រាងសេចក្តីសម្រេចសំខាន់ៗមួយចំនួនត្រូវបានពិភាក្សា និងអនុម័ត ដូចជា សេចក្តីសម្រេចស្តីពី «តួនាទីរបស់សមាជិកសភាជាស្រ្តីក្នុងការធានាការងារ និងប្រាក់ ចំណូលដល់កម្មករ និយោជិតជាស្រ្តី» សេចក្តីសម្រេចស្តីពី «ការចូលរួមរបស់សមាជិកសភាវ័យក្មេងអាយប៉ាក្នុងការកសាងសហគមន៍អាស៊ាន» សេចក្តីសម្រេចស្តីពី «តួនាទីសភាក្នុងការជំរុញភាពស្អិតរមួត និងការងើបឡើងវិញនៃសេដ្ឋកិច្ចអាស៊ាននៅក្នុងដំណាក់កាលក្រោយកូវីដ-១៩» ជាដើម។
មហាសន្និបាតលើកទី៤១ ឈរលើស្មារតីចែករំលែក កិច្ចហប្រត្តិបត្តិការមិនអាចខ្វះបានរវាងអាយប៉ា និងអាស៊ាន ដោយធ្វើយ៉ាងណាឲ្យចក្ខុវិស័យរបស់អាស៊ានឆ្នាំ២០២៥ សម្រេចទៅដោយជោគជ័យ។
អន្តរសភាអាស៊ាន ដែលហៅកាត់ថា អាយប៉ា() ជាអង្គការអន្តរសភា តំណាងស្ថាប័ននីតិប្បញ្ញត្តិ នៃបណ្តាប្រទេសជាសមាជិកសមាគមប្រជាជាតិអាស៊ីអាគ្នេយ៍() ដែលមាន ប្រទេសប្រ៊ុយណេ កម្ពុជា ឥណ្ឌូណេស៊ី ឡាវ ម៉ាឡេស៊ី មីយ៉ាន់ម៉ា សឹង្ហបុរី ថៃ វៀតណាម និងហ្វីលីពីន។ អង្គការសភាមួយនេះ ជាការប្រមូលផ្ដុំសំឡេងប្រជាពលរដ្ឋក្នុងសហគមន៍អាស៊ាន ជាដៃគូរបស់អាស៊ាន ក្នុងការជំរុញឱ្យសម្រេចបាននូវគោលដៅសហគមន៍អាស៊ានតែមួយ។
មហាសន្និបាតអន្តរសភាអាស៊ាន បានប្រារព្ធធ្វើជារៀងរាល់ឆ្នាំ ដោយប្រទេសជាសមាជិកផ្លាស់វេនគ្នាតាមលំដាប់អក្ខរក្រមនៃឈ្មោះប្រទេសតាមអក្សរឡាតាំង។ មហាសន្និបាតលើកទី៤២ នឹងធ្វើនៅប្រទេសប៊្រុយណេ នៅក្នុងឆ្នាំ២០២១។
មុននឹងបិទបញ្ចប់មហាសន្និបាតលើកទី៤១នេះ សម្តេចអគ្គមហាពញាចក្រី ហេង សំរិន ប្រធានរដ្ឋសភា និងថ្នាក់ដឹកនាំប្រតិភូប្រទេសជាសមាជិកទំាងអស់ បានចុះហត្ថលេខាលើរបាយការណ៌រួម ( ) ស្តីពីលទ្ធផលមហាសន្និបាតលើកទី៤១ ដោយភាពស្និទ្ធស្នាលជាទីបំផុត ទោះបីជាពិធីនេះ បានរៀបចំធ្វើតាមប្រព័ន្ធវីដេអូ ក្តី៕
(ភ្នំពេញ)៖ ក្រសួងការងារ និងបណ្តុះបណ្តាលវិជ្ជាជីវៈ បានចេញសេចក្តីប្រកាសផ្លូវការមួយ ដោយដំឡើងប្រាក់ឈ្នួលដល់ កម្មករនិយោជិត ផ្នែកវាយនភណ្ឌ កាត់ដេរ និងផលិតស្បែកជើងនៅកម្ពុជា ចំនួន១៩២ដុល្លារ សម្រាប់ឆ្នាំ២០២១ ខាងមុខនេះ។ នេះបើតាមសេចក្តីប្រកាសដែលបណ្តាញព័ត៌មាន   ទទួលបាន។
សេចក្តីប្រកាស បានបញ្ជាក់ថា ក្រុមប្រឹក្សាជាតិប្រាក់ឈ្នួលអប្បបរមាដែលជាយន្តការ ត្រីភាគី និងមានសមាជិកជាតំណាងភាគីកម្មករនិយោជិតចំនួន ១៧រូប តំណាងភាគីនិយោជកចំនួន ១៨រូប និងតំណាងភាគីរាជរដ្ឋាភិបាលចំនួន ១៧រូប បានបើកកិច្ចប្រជុំដំបូងនៅថ្ងៃទី៣ ខែកញ្ញា ឆ្នាំ២០២០ និងបានបន្តកិច្ចប្រជុំរហូតដល់ថ្ងៃទី១០ ខែកញ្ញា ឆ្នាំ២០២០។ ក្រោយការពិភាក្សាគ្នា ភាគីទាំងបី បានឯកភាពគ្នាជាឯកច្ឆន្ទគាំទ្រតួលេខ ១៩០ (មួយរយកៅសិប) ដុល្លារអាមេរិក ជាតួលេខប្រាក់ឈ្នួលអប្បបរមា ក្នុងមួយខែ សម្រាប់កម្មករនិយោជិតផ្នែកវាយនភណ្ឌ កាត់ដេរ និងផលិតស្បែកជើង សម្រាប់ឆ្នាំ២០២១។ ដូច្នេះ ក្រុមប្រឹក្សាជាតិប្រាក់ឈ្នួលអប្បបរមាបានស្នើតួលេខ ចំនួន ១៩០ (មួយរយកៅសិប) ដុល្លារអាមេរិក ជូនរដ្ឋមន្ត្រីក្រសួងការងារ និងបណ្ដុះបណ្ដាលវិជ្ជាជីវៈ ដើម្បីធ្វើការពិនិត្យសម្រេចបើប្រាក់ឈ្នួលអប្បបរមាសម្រាប់កម្មករនិយោជិត ផ្នែកវាយនភណ្ឌ កាត់ដេរ និង ផលិតស្បែកជើង សម្រាប់ឆ្នាំ២០២១។ យោងរបាយការណ៍របស់ លោករដ្ឋមន្ត្រីក្រសួងការងារ និងបណ្ដុះបណ្ដាលវិជ្ជាជីវៈ សម្ដេចតេជោ ហ៊ុន សែន នាយករដ្ឋមន្ត្រីនៃកម្ពុជា បានសម្រេចបន្ថែមទឹកប្រាក់ចំនួន ២(ពីរ) ដុល្លារអាមេរិក លើទឹកប្រាក់ចំនួន ១៩០ (មួយរយកៅសិប) ដុល្លារ អាមេរិក។ ដូច្នេះចាប់ពីថ្ងៃទី១ ខែមករា ឆ្នាំ២០២១ កម្មករនិយោជិតផ្នែកវាយនភណ្ឌ កាត់ដេរ និង ផលិតស្បែកជើង នឹងមានប្រាក់ឈ្នួលរប្បរមាចំនួន ១៩២ (មួយរយកៅសិបពីរ) ដុល្លារអាមេរិក ក្នុងមួយខែ ចំពោះកម្មករនិយោជិតពេញសិទ្ធិ និងចំនួន ១៨០ (មួយរយប៉ែតសិបប្រាំពីរ) ដុល្លារអាមេរិក ក្នុងមួយខែ ចំពោះកម្មករនិយោជិតសាកល្បង។
ក្រសួងបានបន្តទៀតថា ទន្ទឹមនឹងនេះ ប្រាក់អត្ថប្រយោជន៍ផ្សេងទៀត ដែលកម្មករនិយោជិតធ្លាប់ទទួលបានកន្លងមក ត្រូវបាន រក្សាទុកនៅដដែល មានដូចជា ប្រាក់សោហ៊ុយធ្វើដំណើរ និងស្នាក់នៅចំនួន ៧ដុល្លារអាមេរិកក្នុងមួយខែ។ប្រាក់រង្វាន់ធ្វើការទៀងទាត់ចំនួន ១០ដុល្លារអាមេរិក ក្នុងមួយខែ, ប្រាក់ថ្លៃបាយសម្រាប់ការធ្វើការងារបន្ថែម ម៉ោងដោយស្ម័គ្រចិត្តចំនួន ២០០០រៀល ក្នុងមួយថ្ងៃ ឬការទទួលបានបាយមួយពេលដោយឥតគិតថ្លៃ និង ប្រាក់រង្វាន់រកើតភាពការងារចំនួនពី ២ដុល្លារអាមេរិក ដល់ ១១ដុល្លារអាមេរិក ក្នុងមួយខែ សម្រាប់កម្មករ និយោជិតដែលបានធ្វើការចាប់ពីឆ្នាំទី២ ដល់ឆ្នាំទី១១។ ដូច្នេះជាមធ្យមកម្មករនិយោជិតម្នាក់ៗនឹងទទួល បានប្រាក់បៀវត្សយ៉ាងតិចចំនួនពី ២០៩ (ពីររយប្រាំបួន) ដុល្លារអាមេរិក ដល់២២០ (ពីររយម្ភៃ) ដុល្លារអាមេរិក ក្នុងមួយខែ។
ក្រសួងការងារ និងបណ្ដុះបណ្ដាលវិជ្ជាជីវៈ បានថ្លែងអំណរគុណដ៏ជ្រាលជ្រៅបំផុតចំពោះ សម្ដេចតេជោនាយករដ្ឋមន្ត្រី ដែលបានរក្សាសុខសភាព ស្ថិភាព សណ្ដាប់ធ្នាប់សង្គម និងដាក់ចេញនូវកម្មវិធី កែទម្រង់នានា សំដៅរក្សាឱ្យបាននូវភាពប្រកួតប្រជែងនៃបរទេស និងជាមូលដ្ឋានគ្រឹះក្នុងការទាក់ទាញទុន វិនិយោគថ្មី និងការងារថ្មី ដល់ប្រជាពលរដ្ឋ ជាពិសេសការដាក់ចេញនូវកញ្ចប់វិធានការរបស់រាជរដ្ឋាភិបាល ចំនួន៥ជុំ ដើម្បីចូលរួមចំណែកបន្ធូរបន្ទុក ការរស់នៅរបស់ប្រជាពលរដ្ឋ និងការជួយស្តារ និងជំរុញកំណើន សេដ្ឋកិច្ចនៅក្នុងបរិការណ៍ក្រោយវិបត្តិនៃជំងឺកូវី-១៩។ ឮ
ក្រសួងក៏បានថ្លែងអំណរគុណដ៏ជ្រាលជ្រៅចំពោះ សម្ដេចតេជោនាយករដ្ឋមន្ត្រី ដែលបានសម្រេចផ្តល់ប្រាក់បន្ថែមចំនួន ២ (ពីរ) ដុល្លារអាមេរិកលើតួលេខដើមរបស់ក្រុមប្រឹក្សាជាតិប្រាក់ឈ្នួលអប្បបរមា ដែលការបន្ថែមនេះនឹងរួមចំណែកធ្វើឱ្យជីវភាពរស់ នៅរបស់កម្មករនិយោជិតផ្នែកវាយនភណ្ឌ កាត់ដេរ និងផលិតស្បែកជើង ក៏ដូចជាក្រុមគ្រួសារកាន់តែ មានភាពល្អប្រសើរឡើងជាងមុន។ ក្រសួងក៏បានថ្លែងអំណរគុណដល់គ្រប់ភាគីពាក់ព័ន្ធ ដែលបានចូលរួមយ៉ាងសកម្មប្រកបដោយការ ទទួលខុសត្រូវ និងកាន់តែមានភាពចាស់ទុំក្នុងការពិភាក្សាប្រាក់ឈ្នួលអប្បបរមា សម្រាប់ឆ្នាំ២០២១ នេះ៕
ខាងក្រោមនេះជាសេចក្តីប្រកាសរបស់ក្រសួងការងារ៖
(ភ្នំពេញ)៖ បេឡាជាតិសន្តិសុខសង្គមសម្រាប់មន្រ្តីរាជការ នៃក្រសួងសង្គមកិច្ច អតីតយុទ្ធជន និងយុវនីតិសម្បទា នឹងបើកប្រាក់ប្រចាំខែកញ្ញាសម្រាប់២សប្តាហ៍លើកទី១ និងប្រាក់ឧបត្ថម្ភបុណ្យភ្ជុំបិណ្ឌ ជូននិវត្តជន និងអតីតមន្ត្រីរាជការស៊ីវិល ចាប់ពីថ្ងៃទី១១ ខែកញ្ញា ឆ្នាំ២០២០តទៅ តាមប្រព័ន្ធធនាគារកាណាឌីយ៉ា និងធនាគារអេស៊ីលីដា នៅ២៥រាជធានី-ខេត្ត ទូទាំងប្រទេស។
យោងតាមសេចក្តីជូនដំណឹងរបស់បេឡាជាតិសន្តិសុខសង្គម សម្រាប់មន្រ្តីរាជការស៊ីវិល ដែលអង្គភាពព័ត៌មាន   ទទួលបាននៅថ្ងៃទី១០ ខែកញ្ញា ឆ្នាំ២០២០នេះ បានបញ្ជាក់ថា «ប្រាក់គោលនយោបាយរបបសន្តិសុខសង្គមប្រចាំខែកញ្ញាសម្រាប់២សប្តាហ៍លើកទី១ និងប្រាក់ឧបត្ថម្ភបុណ្យភ្ជុំបិណ្ឌ ជូននិវត្តជន និងជនបាត់បង់សម្បទាវិជ្ជាជីវៈ និងអតីតមន្ត្រីរាជការស៊ីវិល នឹងធ្វើឡើងចាប់ពីថ្ងៃទី១១ ខែកញ្ញា ឆ្នាំ២០២០តទៅ»។
ចំពោះការបើកប្រាក់របបសន្តិសុខសង្គមខាងលើនេះ និវត្តជន និងអតីតមន្រ្តីរាជការស៊ីវិលទាំងអស់ ត្រូវយកភ្ជាប់មកជាមួយនូវសៀវភៅគណនី និងអត្តសញ្ញាណប័ណ្ណសញ្ជាតិខ្មែរ ឬកាត  ដើម្បីប្រើប្រាស់ បើកនៅតាមទូរ  របស់ធនាគារដៃគូខាងលើ នៅទូទាំងប្រទេស។
ក្នុងករណីមានបញ្ហាផ្សេងៗ សូមមេត្តាជូនដំណឹងមកបេឡាជាតិសន្តិសុខសង្គម សម្រាប់មន្រ្តីរាជការស៊ីវិល តាមប្រព័ន្ធទូរស័ព្ទលេខ ០២៣ ៧២៦ ៤៩១ ០២៣ ៩៨៧ ៥១២ និង ០២៣ ៩៨៧ ៥២៣៕

(ភ្នំពេញ)៖ បន្ទាប់ពីបើកការចរចាអស់រយៈពេលច្រើនខែ នៅថ្ងៃទី១០ ខែកញ្ញា ឆ្នាំ២០២០នេះ រាជរដ្ឋាភិបាល បានសម្រេចចុងក្រោយ ដំឡើងប្រាក់ឈ្នួលដល់កម្មករនិយោជិតក្នុងវិស័យវាយនភណ្ឌ កាត់ដេរសម្លៀកបំពាក់ និងផលិតស្បែកជើង ចំនួន១៩២ដុល្លារ សម្រាប់ឆ្នាំ២០២១ ខាងមុខនេះ។ នេះបើតាមលទ្ធផល នៃកិច្ចប្រជុំ ក្រុមប្រឹក្សាជាតិពិភាក្សាប្រាក់ឈ្នួលអប្បបរមា អាណត្តិទី១ ឆ្នាំទី២ នៅព្រឹកមិញ។
ក្នុងការប្រជុំសម្រេចចុងក្រោយនេះ ភាគីទាំងអស់បានឯកភាពគាំទ្រដល់តួលេខ១៩០ដុល្លារ ពោលគឺចង់រក្សាចំនួនប្រាក់ឈ្នួលកម្មករ ឱ្យនៅដូចឆ្នាំ២០២០ដដែល ដោយសារតែវិបត្តិកូវីដ១៩ និងវិបត្តិសេដ្ឋកិច្ច ប៉ុន្តែសម្តេចតេជោ ហ៊ុន សែន នាយករដ្ឋមន្រ្តីនៃកម្ពុជា បានសម្រេចផ្តល់២ដុល្លារបន្ថែមទៀតលើតួលេខ១៩០ដុល្លារនេះ ដែលធ្វើឱ្យប្រាក់ឈ្នួលរបស់ កម្មករនិយោជិតក្នុងវិស័យវាយនភណ្ឌ កាត់ដេរសម្លៀកបំពាក់ និងផលិតស្បែកជើងកើនដល់១៩២ដុល្លារ សម្រាប់ឆ្នាំ២០២១។
កិច្ចប្រជុំសម្រេចចុងក្រោយនេះ បានធ្វើឡើងនៅទីស្ដីការក្រសួងការងារ និងបណ្តុះបណ្តលវិជ្ជាជីវៈ ក្រោមអធិបតីភាព លោក អ៉ិត សំហេង រដ្ឋមន្ត្រីក្រសួងការងារ និងបណ្ដុះបណ្ដាលវិជ្ជាជីវៈ ដោយមានការចូលរួមពីសមាសភាពត្រីភាគី មានភាគីរាជរដ្ឋាភិបាល ភាគីសហជីព និងភាគនិយោជកផងដែរ។
សូមជម្រាបថា រាជរដ្ឋាភិបាលកម្ពុជាបានដាក់ចេញនូវគោលនយោបាយដំឡើងប្រាក់ឈ្នួលដល់កម្មករនិយោជិតក្នុងវិស័យវាយនភណ្ឌ កាត់ដេរសម្លៀកបំពាក់ និងផលិតស្បែកជើងជារៀងរាល់ឆ្នាំ ពោលគឺចាប់ពីឆ្នាំ១៩៩៧ ប្រាក់ឈ្នួលអប្បបរមារបស់កម្មករនិយោជិតមានចំនួនតែ ៤០ ដុល្លារអាមេរិកប៉ុណ្ណោះក្នុងមួយខែ រហូតដល់ឆ្នាំ២០២០នេះ ប្រាក់ឈ្នួលអប្បបរមាកម្មករនិយោជិតនៅកម្ពុជាមានចំនួន ១៩០ ដុល្លារអាមេរិកក្នុងមួយខែ៕

(ភ្នំពេញ)៖ អគ្គបណ្ឌិតសភាចារ្យ អូន ព័ន្ធមុនីរ័ត្ន ឧបនាយករដ្ឋមន្រ្តី រដ្ឋមន្ត្រីក្រសួងសេដ្ឋកិច្ច និងហិរញ្ញវត្ថុ និងជាប្រធានក្រុមប្រឹក្សា បរធនបាលនៃមូលនិធិគន្ធបុប្ផាកម្ពុជា បានបញ្ជាក់ឲ្យដឹងថា ក្នុងរយៈពេល៨ខែ (មករា-សីហា) ឆ្នាំ២០២០នេះ មូលនិធិគន្ធបុប្ផាកម្ពុជា ទទួលបានវិភាគទានសរុបចំនួន១៥,៩៤៩,៤៧៤ដុល្លារអាមេរិក។
លោកបានបញ្ជាក់ថា ឥទ្ធិពលនៃជំងឺកូវីដ-១៩ បានធ្វើឲ្យថវិកាវិភាគទាននៅរយៈពេល៨ខែ ឆ្នាំ២០២០នេះ ថមថយបន្តិចបើធៀបនឹងរយៈពេលដូចគ្នា ឆ្នាំ២០១៩។
ការលើកឡើងយ៉ាងដូច្នេះរបស់អគ្គបណ្ឌិតសភាចារ្យ អូន ព័ន្ធមុនីរ័ត្ន ក្នុងឱកាសបានទទួលជួប និងសម្តែងការស្វាគមន៍ចំពោះលោក   នា ឱកាសដែលលោកទើបត្រូវបានតែងតំាងជាប្រធានទីភ្នាក់ងារសម្រាប់កិច្ចអភិវឌ្ឍន៍ និងសហប្រតិបត្តិការស្វីសប្រចាំកម្ពុជា។ នេះបើតាមសេចក្តីប្រកាសព័ត៌មានរបស់ក្រសួងសេដ្ឋកិច្ច ដែលបណ្តាញព័ត៌មាន   ទទួលបាននៅថ្ងៃនេះ។
អគ្គបណ្ឌិតសភាចារ្យ អូន ព័ន្ធមុនីរ័ត្ន បានលើកឡើងថា «នេះជាឆ្នាំទី៣ របស់មូលនិធិគន្ធបុប្ផាកម្ពុជា បានបង្កើតទ្បើង។ ក្នុងរយៈពេល៨ ខែ (មករា-សីហា) ឆ្នាំ ២០២០ នេះ មូលនិធិគន្ធបុប្ផាកម្ពុជា ទទួលបានវិភាគទានសរុបចំនួន ១៥ ៩៤៩ ៤៧៤ ដុល្លារអាមេរិក (រួមទាំងថវិកាដែល បរិច្ចាគផ្ទាល់នៅមន្ទីរពេទ្យ) គឺមានការថមថយបន្តិចបើធៀបនឹងរយៈពេលដូចគ្នាកាលពីឆ្នាំ ២០១៩ ដោយសារ តែឥទ្ធិពលនៃជំងឺកូវីដ-១៩»។
លោក   បានកោតសរសើរអំពីវិធានការ ដែលដាក់ចេញដោយ រាជរដ្ឋាភិបាលក្នុងការទប់ស្កាត់ ការរីករាលដាលនៃជំងឺកូវីដ-១៩ និងបានទទួលស្គាល់ថា មូលនិធិគន្ធបុប្ផាកម្ពុជា បានដើរតួនាទីយ៉ាង សំខាន់ក្នុងការចូលរួមចំណែកផ្តល់ហិរញ្ញប្បទាន ដើម្បីរក្សាចីរភាពនៃកិច្ចដំណើរការមន្ទីរពេទ្យគន្ធបុប្ផាកម្ពុជា។
បន្ថែមលើនេះ, លោក   ក៏បានជម្រាបជូនថា ក្រៅពីការបន្តជួយឧបត្ថម្ភដល់មន្ទីរពេទ្យគន្ធបុប្ផា ក្នុងបរិបទនៃការរីករាលដាលនៃជំងឺកូវីដ-១៩ នេះ រដ្ឋាភិបាលស្វីសបានអនុម័តថវិកាបន្ថែមទៀតចំនួន២.៥ លានដុល្លារអាមេរិកដល់កម្ពុជា ដោយផ្តោតលើការអនុវត្តកម្មវិធីដូចជា ការបណ្តុះបណ្តាលជំនាញសម្រាប់រយៈពេលខ្លី, ការអភិវឌ្ឍវិស័យកសិកម្ម និងការដាំដុះតាមផ្ទះជាដើម៕
(ភ្នំពេញ)៖ អគ្គបណ្ឌិតសភាចារ្យ អូន ព័ន្ធមុនីរ័ត្ន ឧបនាយករដ្ឋមន្រ្តី រដ្ឋមន្ត្រីក្រសួងសេដ្ឋកិច្ច និងហិរញ្ញវត្ថុ បានបញ្ជាក់ឲ្យដឹងថា ចាប់តាំងពីដាក់ឱ្យដំណើរការ នូវកម្មវិធីឧបត្ថម្ភសាច់ប្រាក់ ជូនគ្រួសារក្រីក្រ និងងាយរងគ្រោះ ក្នុងអំទ្បុងពេលប្រយុទ្ធនឹងជំងឺកូវីដ១៩ រហូតមកដល់ត្រឹមថ្ងៃទី០៨ ខែកញ្ញា ឆ្នាំ២០២០ រាជរដ្ឋាភិបាលបានឧបត្ថម្ភជាង៧៨លា នដុល្លាររួចហើយ ជូនគ្រួសារក្រីក្រ និងងាយរងគ្រោះ។ នេះបើតាមសេចក្តីប្រកាសព័ត៌មាន របស់ក្រសួងសេដ្ឋកិច្ច ដែលបណ្តាញព័ត៌មាន   ទទួលបាននៅថ្ងៃទី១០ ខែកញ្ញានេះ។
ការបញ្ជាក់របស់ អគ្គបណ្ឌិតសភាចារ្យ អូន ព័ន្ធមុនីរ័ត្ន ធ្វើឡើងក្នុងឱកាសលោកបានទទួលជួប និងសម្តែងការស្វាគមន៍ចំពោះលោក   នា ឱកាសដែលលោកទើបត្រូវបានតែងតំាងជាប្រធានទីភ្នាក់ងារសម្រាប់កិច្ចអភិវឌ្ឍន៍ និងសហប្រតិបត្តិការស្វីស () ថ្មីប្រចាំកម្ពុជា នៅទីស្តីការក្រសួងសេដ្ឋកិច្ច ថ្ងៃទី០៨ ខែកញ្ញា ឆ្នាំ២០២០។
សេចក្តីប្រកាសព័ត៌មានបានដកស្រង់សំដីរបស់អគ្គបណ្ឌិតសភាចារ្យ អូន ព័ន្ធមុនីរ័ត្ន ប្រាប់ប្រធានទីភ្នាក់ងារសម្រាប់កិច្ចអភិវឌ្ឍន៍ និងសហប្រតិបត្តិការស្វីស យ៉ាងដូច្នេះថា «គិតត្រឹមថ្ងៃទី ៨ ខែ កញ្ញា ឆ្នាំ ២០២០ នេះ, រាជរដ្ឋាភិបាលបានបើកផ្តល់ប្រាក់ឧបត្ថម្ភ ប្រមាណ ៧៨ ២៧០ ០០០ ដុល្លារអាមេរិក ជូនគ្រួសារក្រីក្រ និងងាយរងគ្រោះ ហើយរាជរដ្ឋាភិបាលនៅបន្ដពិនិត្យ និង តាមដាននូវឥទ្ធិពលនៃ វិបត្តិជំងឺកូវីដ-១៩នេះ មកលើជីវភាពរស់នៅរបស់គ្រួសារក្រីក្រ និងងាយរងគ្រោះ ដោយត្រៀមលក្ខណៈដើម្បីបន្តអនុវត្ត កម្មវិធីជំនួយសង្គម ដើម្បីរក្សាលំនឹងសង្គម-សេដ្ឋកិច្ច»។
ក្នុងជំនួបនោះ អគ្គបណ្ឌិតសភាចារ្យ និងលោក   បានពិភាក្សាអំពីកិច្ចសហប្រតិបត្តិការទ្វេភាគី និងវឌ្ឍនភាពការងារសំខាន់ៗមួយចំនួន រួមទាំងវិធានការគោលនយោបាយដែលបាន និងកំពុងអនុវត្តដោយរាជរដ្ឋាភិបាល ដើម្បីគ្រប់គ្រងឥទ្ធិពលនៃវិបត្តិជំងឺកូវីដ-១៩ លើវិស័យសេដ្ឋកិច្ច ជាពិសេស អន្តរាគមន៍របស់រាជរដ្ឋាភិបាលតាមរយ:ការដាក់ឱ្យអនុវត្តកម្មវិធីឧបត្ថម្ភសាច់ប្រាក់ជូនគ្រួសារក្រីក្រ និងងាយរងគ្រោះ ក្នុងអំទ្បុងពេលប្រយុទ្ធនឹងជំងឺកូវីដ-១៩ ព្រមទាំងវឌ្ឍនភាពនៃមូលនិធិគន្ធបុប្ផាកម្ពុជា និងការគាំទ្រកិច្ចដំណើរការរបស់មន្ទីរពេទ្យគន្ធបុប្ផា ។
លោក   បានកោតសរសើរអំពីវិធានការ ដែលដាក់ចេញដោយ រាជរដ្ឋាភិបាលក្នុងការទប់ស្កាត់ ការរីករាលដាលនៃជំងឺកូវីដ-១៩ និងបានទទួលស្គាល់ថា មូលនិធិគន្ធបុប្ផាកម្ពុជា បានដើរតួនាទីយ៉ាងសំខាន់ ក្នុងការចូលរួមចំណែកផ្តល់ហិរញ្ញប្បទាន ដើម្បីរក្សាចីរភាពនៃកិច្ចដំណើរការមន្ទីរពេទ្យគន្ធបុប្ផាកម្ពុជា៕
ពាក់ព័ន្ធនឹងការគាំទ្រកិច្ចដំណើរការរបស់មន្ទីរពេទ្យគន្ធបុប្ផា, អគ្គបណ្ឌិតសភាចារ្យ ក៏បានបន្ថែមថា នេះជាឆ្នាំទី៣ របស់មូលនិធិគន្ធបុប្ផាកម្ពុជា បានបង្កើតទ្បើង។ ក្នុងរយៈពេល ៨ ខែ (មករា-សីហា) ឆ្នាំ ២០២០នេះ មូលនិធិគន្ធបុប្ផាកម្ពុជា ទទួលបានវិភាគទានសរុបចំនួន ១៥ ៩៤៩ ៤៧៤ ដុល្លារអាមេរិក (រួមទាំងថវិកាដែលបរិច្ចាគផ្ទាល់នៅមន្ទីរពេទ្យ) គឺមានការថមថយបន្តិចបើធៀបនឹងរយៈពេលដូចគ្នាកាលពីឆ្នាំ ២០១៩ ដោយសារ តែឥទ្ធិពលនៃជំងឺកូវីដ-១៩ ។
សូមជម្រាបថា ម្មវិធីឧបត្ថម្ភសាច់ប្រាក់ជូនគ្រួសារក្រីក្រ និងងាយរងគ្រោះ ក្នុងអំឡុងពេលប្រយុទ្ធនឹងជំងឺកូវីដ-១៩ ត្រូវបានរាជរដ្ឋាភិបាលកម្ពុជាប្រកាស អនុវត្ត កាលពីថ្ងៃទី២៤ ខែមិថុនា ឆ្នាំ២០២០ មកដល់ពេលនេះ មានរយៈពេល៤ខែមកហើយ៕
(ភ្នំពេញ)៖ ក្រុមប្រឹក្សាថ្នាក់ជាតិពិភាក្សាប្រាក់ឈ្នួលអប្បបរមា អាណត្តិទី១ ឆ្នាំទី២ នាព្រឹកថ្ងៃទី១០ ខែកញ្ញា ឆ្នាំ២០២០នេះ បានបើកកិច្ចប្រជុំពិភាក្សាកំណត់ចំនួនប្រាក់ឈ្នួលអប្បបរមារបស់កម្មករនិយោជិតក្នុងវិស័យវាយនភណ្ឌ កាត់ដេរសម្លៀកបំពាក់ និងផលិតស្បែកជើង សម្រាប់ឆ្នាំ២០២១ ដើម្បីសម្រេចតួលេខចុងក្រោយអំពីការដំឡើងប្រាក់ឈ្នួលឆ្នាំក្រោយនេះ។
កិច្ចប្រជុំនេះធ្វើឡើងក្រោមអធិបតីភាព លោក អ៉ិត សំហេង រដ្ឋមន្ត្រីក្រសួងការងារ និងបណ្ដុះបណ្ដាលវិជ្ជាជីវៈ នៅទីស្ដីការក្រសួងការងារ ដោយមានការចូលរួមពីសមាសភាពត្រីភាគី មានភាគីរាជរដ្ឋាភិបាល ភាគីសហជីព និងភាគនិយោជក។
នៅថ្ងៃទី០៩ ខែកញ្ញាម្សិលមិញ ក្រុមប្រឹក្សាជាតិប្រាក់ឈ្នួលអប្បបរមានេះ ក៏បានបើកកិច្ចប្រជុំពិភាក្សាគ្នាស្ទើរពេញមួយថ្ងៃផងដែរ ប៉ុន្តែមិនទាន់សម្រេចលទ្ធផលយ៉ាងណានោះឡើយ ប៉ុន្តែបានឯកភាពគ្នាថា នឹងបន្តពិភាក្សាគ្នាចុងក្រោយនៅថ្ងៃព្រហស្បតិ៍នេះ ជាមួយនឹងការអះអាងថាភាគីទាំងអស់មានភាពចាស់ទុំខ្លាំង និងពោរពេញដោយការសាមគ្គី។
សូមជម្រាបថា រាជរដ្ឋាភិបាលកម្ពុជាបានដាក់ចេញនូវគោលនយោបាយដំឡើងប្រាក់ឈ្នួលដល់កម្មករនិយោជិតក្នុងវិស័យវាយនភណ្ឌ កាត់ដេរសម្លៀកបំពាក់ និងផលិតស្បែកជើងជារៀងរាល់ឆ្នាំ ពោលគឺចាប់ពីឆ្នាំ១៩៩៧ ប្រាក់ឈ្នួលអប្បបរមារបស់កម្មករនិយោជិតមានចំនួនតែ ៤០ ដុល្លារអាមេរិកប៉ុណ្ណោះក្នុងមួយខែ រហូតដល់ឆ្នាំ២០២០នេះ ប្រាក់ឈ្នួលអប្បបរមាកម្មករនិយោជិតនៅកម្ពុជាមានចំនួន ១៩០ ដុល្លារអាមេរិកក្នុងមួយខែ៕
(ភ្នំពេញ)៖ សមាគមរាជសីហ៍ រៀបចំពិធីបើកសន្និបាតបូកសរុបលទ្ធផលការងារឆ្នាំ២០១៩-២០២០ និងលើកទិសដៅការងារឆ្នាំ២០២១ នារសៀលថ្ងៃទី០៩ ខែកញ្ញា ឆ្នាំ២០២ ក្នុងនាមជាសមាគមមិនស្វែងរកប្រាក់ចំណេញ ប្តេជ្ញាចិត្តបំពេញកិច្ចការមនុស្សធម៌ និងសប្បុរធម៌លើជនងាយរងគ្រោះ កុមារកំព្រា ចាស់ជរាគ្មានទីពឹង ជនក្រីក្រនៅតាមសហគមន៍មូលដ្ឋាន។
លោក ស៊ូម សារឿន ប្រធានសមាគមរាជសីហ៍បានថ្លែងថា ឆ្នាំនេះជាគម្រប់ខួបរយៈពេល១ឆ្នាំ នៃការចុះបញ្ជីសមាគមរាជសីហ៍ នៅក្រសួងមហាផ្ទៃ កាលពីថ្ងៃទី០៧ ខែកញ្ញា ឆ្នាំ២០១៩ ក៏អាចនិយាយបានថា ជាឆ្នាំទី២ នៃការធ្វើសកម្មភាពមនុស្សធម៌របស់ក្រុមរាជសីហ៍។ សមិទ្ធផលដែលសម្រេចបានក៏ដោយសារការគាំទ្រយ៉ាងពេញទំហឹង និងការខិតខំប្រឹងប្រែងអស់ពីកម្លាំងកាយចិត្ត និងមិនខ្លាចនឿយហត់ ពីសំណាក់លោក លោកស្រី ជាថ្នាក់ដឹកនាំ និងសមាជិក សមាជិកាគ្រប់លំដាប់ថ្នាក់របស់សមាគម ដើម្បីសម្រេចបានជោគជ័យ នូវបេសកកម្មដ៏ធំនាពេលកន្លងមក។
លោក ស៊ូម សារឿន បានលើកឡើងថា សមាគមនឹងផ្ដល់ក្ដីសង្ឃឹមឡើងវិញដល់យុវជន តាមរយៈផ្តល់ការបណ្ដុះបណ្ដាលធនធានមនុស្សដល់យុវជន និងជំរុញឱ្យពួកគេយកចិត្តទុកដាក់ដល់វិស័យកីឡា និងលេងកីឡា ក្នុងផលប្រយោជន៍ ដើម្បីសុខភាព មិត្តភាព និងសាមគ្គីភាព ដើម្បីធ្វើឱ្យយុវជនជៀសផុត ការប្រើប្រាស់គ្រឿងញៀនដែលបំផ្លាញអនាគតខ្លួនឯង គ្រួសារ និងសង្គមជាតិ។ ព្រមទាំងធ្វើសកម្មភាពមនុស្សធម៌ តាមរយៈការផ្តល់អំណោយជាសម្ភារប្រើប្រាស់ គ្រឿងឧបភោគ និងបរិភោគទៅដល់ជនចាស់ជរា ស្ត្រីក្រីក្រ និងកុមារកំព្រា។
លោក ស៊ូម សារឿន បានបន្តថា ការប្រារព្ធសន្និបាតនេះ គឺធ្វើឡើងក្នុងគោលបំណង ដើម្បីត្រួតពិនិត្យសមិទ្ធផល ដែលសមាគមសម្រេចបាននៅក្នុងរយៈពេលមួយឆ្នាំ ព្រមជាមួយនឹងការលំបាក បញ្ហាប្រឈមផ្សេងៗនៅពេលដែលបានអនុវត្តក្នុងកិច្ចការងាររបស់ខ្លួន តើមានលក្ខណៈសមស្របទៅនឹងបេសកកម្ម និងចក្ខុវិស័យដែលសមាគមចង់បានដែរ ឬទេ ហើយនឹងលើកទិសដៅការងារ នាពេលអនាគតសម្រាប់សមាគមរាជសីហ៍ អនុវត្តបន្តនៅឆ្នាំ២០២១។
បន្ថែមពីនេះដើម្បីចូលរួមចំណែកជារាជរដ្ឋាភិបាល លោកបានឱ្យដឹងថា សមាគមធ្វើទំនាក់ទំនងរវាងស្ថាប័នជាតិ និងអន្តរជាតិ ដោយរួមសហការជាមួយក្រុមហ៊ុនកូរ៉េ អនុវត្តសកម្មភាពបាញ់ថ្នាំសម្លាប់សត្វល្អិត និងមេរោគនៅតាមស្ថាប័ន អង្គភាពរដ្ឋទាំងថ្នាក់ជាតិ និង ថ្នាក់ក្រោមជាតិ ព្រមទាំងនៅបញ្ជាការដ្ឋានកងយោធពលខេមរភូមិន្ទផងដែរ។ ទន្ទឹមនឹងនេះក៏បានចូលរួមលើកកម្ពស់ការថែរក្សាបរិស្ថាន នៅតាមទីសាធារណៈ តាមរយៈការដាំដើមឈើនៅទីធ្លាវត្តអារាម សាលារៀន និងអង្គភាពកងកម្លាំងប្រដាប់អាវុធ។ លើកកម្ពស់ និងជំរុញការលេងកីឡា ដើម្បីសុខភាពក្នុងចំណោមសមាជិកវ័យចាស់ ជាពិសេសយកចិត្តទុកដាក់ ចំពោះយុវជនឱ្យលេងកីឡាដើម្បីមិត្តភាព សុខភាព និងការចាកឆ្ងាយពីការប្រើប្រាស់គ្រឿងញៀន៕
(កំពត)៖ ក្រសួងបរិស្ថាន និងរដ្ឋបាលខេត្តកំពត បានបើកកិច្ចប្រជុំត្រួតពិនិត្យវឌ្ឍនភាព ពាក់ព័ន្ធការកាត់ឆ្វៀលដីជូនប្រជាពលរដ្ឋ ដែលបានប្រើប្រាស់ និងអាស្រ័យផលជាក់ស្ដែង ក្នុងតំបន់ការពារធម្មជាតិ ក្នុងភូមិសាស្ត្រខេត្តកំពត។
កិច្ចប្រជុំនេះធ្វើឡើងនៅសាលាខេត្តកំពត នារសៀល ថ្ងៃទី៩ ខែកញ្ញា ឆ្នាំ២០២០ ដឹកនាំកិច្ចប្រជុំដោយលោក សូត យា អនុរដ្ឋលេខាធិការក្រសួងបរិស្ថាន និងលោក ជាវ តាយ អភិបាលខេត្តកំពត ដោយចូលរួមពីអ្នកពាក់ព័ន្ធជាច្រើនរូប។
បើតាមលោក ស៊ុយ ធា ប្រធានមន្ទីរបរិស្ថានខេត្ត បានរាយការជូនអង្គប្រជុំថាប្រជាពលរដ្ឋ មកដាក់ពាក្យកាន់កាប់ដី និងអាស្រ័យផលជាក់ស្តែង ក្នុងភូមិសាស្ត្រឧទ្យានជាតិព្រះមុនីវង្សបូកគោ ចាប់តាំងពីថ្ងៃទី២៤ ខែសីហា ឆ្នាំ២០២០ រហូតដល់ថ្ងៃទី៨ ខែកញ្ញា ឆ្នាំ២០២០ ក្រុមការងារទទួលបានពាក្យស្នើសុំ នៅតាមទីតាំងចំនួន៣កន្លែង បានចំនួន២,៨៦០ក្បាលដី។
លោក សូត យា បានលើកឡើងថា ពាក់ព័ន្ធនឹងការដាក់ពាក្យស្នើសុំកាន់កាប់ដីរបស់ប្រជាពលរដ្ឋនោះ មិនមែនមានន័យថា ដីទាំងនោះត្រូវបានផ្ដល់ជូនជាដីកម្មសិទ្ធិរបស់ពួកគាត់នោះទេ មុននឹងផ្ដល់ជូនពួកគាត់ត្រូវមានការវាយតម្លៃ ពីគណៈកម្មការថ្នាក់ជាតិ និងថ្នាក់ខេត្តថាត្រូវឆ្វៀល ឬមិនត្រូវឆ្វៀលជូនពួកគាត់ ហើយមូលដ្ឋាននៃការវាយតម្លៃ គឺពិនិត្យទៅលើការអាស្រ័យផល ជាក់ស្តែងមានដាំដំណាំ និងកំណត់ចំណោតកម្ពស់ធៀប និងនីវ៉ូទឹកសមុទ្រឱ្យបានច្បាស់លាស់។ ទាក់ទិនទៅនឹងកាលបរិច្ឆេទឈប់ទទួលពាក្យ លោករដ្ឋលេខាធិការក្រសួងបរិស្ថាន ក៏បានស្នើសុំក្រុមការងារពន្យារពេល ព្រោះថាអាចនៅមានប្រជាពលរដ្ឋច្រើនទៀត នៅសេសសល់មិនទាន់បានដាក់ពាក្យនៅឡើយ។
លោករដ្ឋលេខាធិការក្រសួងបរិស្ថាន ក៏បានគូសបញ្ជាក់ថា ក្រសួងបរិស្ថានទទួលបន្ទុកពិនិត្យ និងឆ្វៀលដី ក្នុងក្របខ័ណ្ឌឧទ្យានជាតិព្រះមុនីវង្យបូកគោ នៅពេលដែលក្រុមការងារបានចុះសិក្សាកំណត់អត្តសញ្ញាណដីរួចរាល់ ដោយមានការយល់ព្រមពីលោកអភិបាលខេត្ត ក្រុមការងារថ្នាក់ជាតិ និងរៀបចំរបាយការណ៍ជូនលោករដ្ឋមន្ត្រីក្រសួងបរិស្ថាន ដើម្បីលើកយោបល់ជូនទៅសម្ដេចតេជោ ហ៊ុន សែន។
លោក សូត យា ក៏បានស្នើសុំក្រុមការងារខេត្តរៀបចំក្រុមការងារតូចៗ ចុះពិនិត្យសិក្សាលើភូមិសាស្រ្ត ចំនួន៣ក្រុង និងស្រុក ហើយនឹងដាក់បញ្ចូលក្រុមការងារក្រសួង ចុះធ្វើការងារជាមួយនឹងក្រុមការងារនេះ ឱ្យបានឆាប់រហ័ស ដើម្បីស្រង់ទិន្នន័យទំហំក្បាលដី នៅទីតាំងជាក់ស្ដែង និងស្នើសុំលោកអភិបាលខេត្ត និងក្រុមការងារត្រៀមលក្ខណៈសម្របសម្រួល ជាមួយប្រជាពលរដ្ឋប្រសិន បើមានបញ្ហាប្រឈមកើតឡើង ក្នុងបេសកកម្ម ក្រុមការងារ នឹងស្នើសុំលោកអភិបាលខេត្ត បន្ថែមពេលវេលាទទួលពាក្យស្នើសុំរបស់ប្រជាពលរដ្ឋថែមទៀត។
លោក ជាវ តាយ អភិបាលខេត្ត បានស្នើសុំក្រុមការងារទាំងអស់ ពិនិត្យពិចារណាទៅលើការស្នើសុំដីជាប់ជ្រលងភ្នំដងអូរ គួរតែរក្សាទុកជាតំបន់ការពារធម្មជាតិ និងស្នើសុំការចូលរួមដោះស្រាយបញ្ហាប្រឈមទាំងឡាយ ដែលក្រុមការងារបានជួបប្រទះ៕
(កំពង់ធំ)៖ លោក ឃឹង នុភាព អ្នកតំណាងរាស្រ្តមណ្ឌលកំពង់ធំ និងជាប្រធានក្រុមការងារចុះជួយឃុំស្រើង ស្រុកប្រាសាទសំបូរ ខេត្តកំពង់ធំ បានអំពាវនាវដល់ពុទ្ធបរិស័ទទាំងអស់ ត្រូវមានការប្រុងប្រយ័ត្នជាប់ជានិច្ច នូវវិធានការការពារជំងឺកូវីដ១៩ តាមការណែនាំរបស់ក្រសួងសុខាភិបាល ក្នុងពិធីបុណ្យកាន់បិណ្ឌ និងភ្ជុំបិណ្ឌឆ្នាំនេះ ដោយមិនត្រូវធ្វេសប្រហែសនោះឡើយ។
ការអំពាវនាវបែបនេះ របស់លោក ឃឹង នុភាព បានធ្វើឡើងនៅក្នុងឱកាស ដែលលោកបានដឹកនាំសមាជិកមហាគ្រួសារ គណបក្សប្រជាជនកម្ពុជា ស្រុកប្រាសាទសំបូរ ចូលរួមដាក់បិណ្ឌចំនួន៥វត្ត វេនទី៧ នៅក្នុងឃុំស្រើង និងឃុំតាំងក្រសៅ ស្រុកប្រាសាទសំបូរ ខេត្តកំពង់ធំ នាថ្ងៃទី០៩ ខែកញ្ញា ឆ្នាំ២០២០។
ជាមួយគ្នានេះដែរ ក្នុងនាមជាអ្នកតំណាងរាស្ត្រ លោក ឃឹង នុភាព ក៏បានក្រើនរំឮកដល់ប្រជាពលរដ្ឋ ត្រូវរួមគ្នាគោរពច្បាប់ចរាចរណ៍ មានការយោគយល់អធ្យាស្រ័យឱ្យគ្នាទៅវិញទៅមក ក្នុងការធ្វើដំណើរនៅលើផ្លូវសាធារណៈ ដើម្បីសេចក្តីសុខ និងសុវត្ថិភាពទាំងអស់គ្នា នាឱកាសបុណ្យទានជាដើម។
លោកបញ្ជាក់ថា ពិធីបុណ្យកាន់បិណ្ឌ និងភ្ជុំបិណ្ឌមានរយៈពេល១៥ថ្ងៃនេះ គឺប្រារព្ធធ្វើឡើងដើម្បីបួងសួងឧទ្ទិសមគ្គផល កុសលផលបុណ្យ ទៅឱ្យមាតា បិតា ញាតិកាទាំង៧សន្តាន ដែលបានចែកឋាន ដើម្បីឱ្យពួកគាត់មកទទួលយកកុសលផលបុណ្យ ទៅកើតក្នុងសុគតិភពដែលប្រជាពលរដ្ឋខ្មែរ មានជំនឿថាអ្នកមានគុណបុព្វការីជន ឬសាច់ញាតិរបស់ពួកគេទាំងអស់នឹងទទួលកុសលផលបុណ្យ ដែលកូនចៅបានឧទ្ទិសទៅឱ្យនោះ។
លោក ឃឹង នុភាព និងសមាជិកមហាគ្រួសារគណបក្សប្រជាជនកម្ពុជា ស្រុកប្រាសាទសំបូរ បានចូលរួមដាក់បិណ្ឌចំនួន៥វត្ត នៅក្នុងឃុំស្រើងនិងឃុំតាំងក្រសៅ ស្រុកប្រាសាទសំបូរ ក្នុងនោះរួមមាន៖ វត្តធ្នូសតាព្រហ្ម, វត្តថ្មី, វត្តទំនប់, វត្តតាំងក្រសៅ និងវត្តគោកស្រុក និងបាននាំយកទេយ្យទានប្រគេនដល់ព្រះសង្ឃក្នុងមួយវត្តៗ ទទួលបាន៖ អង្ក៥០គីឡូ, ទឹកសុទ្ធ៥កេស, មី២កេស, ទឹកក្រូច៣កេស, ស្ករសរ១០កញ្ចប់, ទឹកត្រី១យួរ, ទឹកស៊ីអ៊ីវ១យួរ, សាប៊ូលាងចាន១យួរ, ត្រីខ១យួរ រួមនឹងបច្ច័យមួយចំនួន៕
(ភ្នំពេញ)៖ រយៈពេល៨ខែ ឆ្នាំ២០២០ ចាប់ថ្ងៃទី១ ខែមករា ដល់ថ្ងៃទី៣១ ខែសីហា ឆ្នាំ២០២០ កម្លាំងសមត្ថកិច្ចបានបង្ក្រាបបទល្មើសគ្រឿងញៀនចំនួន ៧,០២៥ករណី ដោយឃាត់ខ្លួនជនសង្ស័យចំនួន ១៤,០៣៨នាក់ (ស្រី៨៨១នាក់) ក្នុងនោះមានជនបរទេស ២០១នាក់ (ស្រី២៥នាក់)។ នេះបើតាមរបាយការណ៍ការបង្ក្រាបបទល្មើសគ្រឿង នៃយុទ្ធនាការប្រឆាំងគ្រឿងញៀនខុសច្បាប់ ដែលបណ្តាញព័ត៌មាន   ទទួលបាននៅថ្ងៃទី១០ ខែកញ្ញា ឆ្នាំ២០២០នេះ។
ករណីបង្ក្រាបបទល្មើសគ្រឿងញៀននេះ ត្រូវបានញែកជាផ្នែក ក្នុងនោះរួមមាន៖ ករណីជួញដូរ រក្សាទុក កែឆ្នៃ ចាត់ចែង និងដាំដុះ មាន៤,៥៤៥ករណី ដោយឃាត់ខ្លួន ៨,៤៨៥នាក់ (ស្រី៦៧៣នាក់) និងករណីប្រើប្រាស់ ២,៤៨០ករណី ឃាត់ខ្លួន៥,៥៥៣នាក់ (ស្រី ២០៨នាក់)។ ចំណែចអនុវត្ដដីកាតុលាការ ឃាត់ខ្លួន ៣១០នាក់ (ស្រី៧នាក់)។
ការបង្ក្រាបរយៈពេល៨ខែ ឆ្នាំ២០២០នេះ សមត្ថកិច្ចរឹបអូសថ្នាំញៀនគ្រប់ប្រភេទជាង៦៨៧គីឡូក្រាម និង៧៨៧កញ្ចប់តូច, កញ្ឆាជាង២៨៦គីឡូក្រាម និង១៩,២៩២ដើម។ សម្ភារចាប់យកមានរថយន្ដ ៨៧គ្រឿង ម៉ូតូ ១៧,៧៧៧គ្រឿង ទូរស័ព្ទ ៥,០៦៨គ្រឿង ជញ្ជីង ៣២៤គ្រឿង អាវុធខ្លី១៧ដើម អាវុធវែង ១៧ដើម, បង្កកផ្ទះ២កន្លែង ដីផ្ទះ២កន្លែង ខុនដូ១កន្លែង ឃ្លាំង១កន្លែង និងគណនីធនាគារចំនួន៣ មានទឹកប្រាក់២ម៉ឺនដុល្លារ៕

(ភ្នំពេញ)៖ ក្រសួងសុខាភិបាល នៅព្រឹកថ្ងៃទី១០ ខែកញ្ញា ឆ្នាំ២០២០នេះ បានចេញសេចក្តីប្រកាសព័ត៌មាន ដោយបញ្ជាក់ថា នៅថ្ងៃនេះក្រសួងមិនមានរកឃើញករណីឆ្លងជំងឺកូវីដ១៩ថ្មីនោះទេ ហើយក៏គ្មានករណីព្យាបាលជាសះស្បើយថ្មីនោះដែរ អ្នកជំងឺកំពុងសម្រាកនៅមន្ទីរពេទ្យមានចំនួន០១នាក់ដដែល។
សូមជម្រាបថា គិតត្រឹមម៉ោង០៧៖០០ព្រឹក ថ្ងៃទី១០ ខែកញ្ញា ឆ្នាំ២០២០ នៅកម្ពុជារកឃើញអ្នកឆ្លងជំងឺកូវីដ១៩ សរុប២៧៤នាក់ (ស្រី្ត ៥៤នាក់ និងបុរស ២២០នាក់) ក្នុងនោះចំនួនអ្នកព្យាបាលជាសះស្បើយ សរុបទូទាំងប្រទេស មានចំនួន ២៧៣នាក់ (ស្រ្តី៥៤នាក់ និងបុរស ២១៩នាក់) និង អ្នកកំពុងសម្រាកព្យាបាលមានចំនួន០១នាក់ នៅមន្ទីរពេទ្យមិត្តភាពខ្មែរ-សូវៀត៕

(បរទេស)៖ គិតត្រឹមម៉ោង ៧ព្រឹកថ្ងៃព្រហស្បតិ៍ ទី១០ ខែកញ្ញា ឆ្នាំ២០២០នេះ ចំនួនអ្នកឆ្លងជំងឺ -19 នៅទូទាំងពិភពលោក បានកើនឡើងដល់ ២៨,០១០,៧៨៦នាក់ហើយ។ ក្នុងនោះអ្នកស្លាប់មានចំនួន ៩០៧,២២៥នាក់ និងជាសះស្បើយឡើងវិញ ២០,០៨២,១៨២នាក់។
យោងតាមទិន្នន័យពីគេហទំព័រអន្តរជាតិ  បានបង្ហាញថា ការរីករាលដាលនៃជំងឺកូវីដ១៩ នៅតែមានសភាពស្រួចស្រាវចំនួនអ្នកឆ្លង និងស្លាប់ថ្មីនៅតែមានចំនួនច្រើន។
សហរដ្ឋអាមេរិក នៅតែជាប្រទេសមានចំនួនអ្នកឆ្លង និងស្លាប់ដោយសារជំងឺ -19 ច្រើនជាងគេ។ សហរដ្ឋអាមេរិក មានអ្នកឆ្លងជំងឺ -19 ចំនួន ៦,៥៤៨,៤៦៥នាក់ ស្លាប់ចំនួន ១៩៥,១៨៤នាក់ និងជាសះស្បើយចំនួន ៣,៨៤០,២២៤នាក់។
ដោយឡែកប្រទេសដែលឈរនៅចំណាត់ថ្នាក់ទី២ នៃតារាងស្ថិតិនៃអ្នកឆ្លងជំងឺកូវីដ១៩ គឺប្រទេសឥណ្ឌា។ ឥណ្ឌាមានអ្នកឆ្លង ៤,៤៦២,៩៦៥នាក់ ស្លាប់ចំនួន ៧៥,០៩១នាក់ និងជាសះស្បើយ ៣,៤៦៦,៨១៩នាក់។
ប្រទេសឈរនៅចំណាត់ថ្នាក់ទី៣ គឺប្រទេសប្រេស៊ីល។ ប្រេស៊ីល មានអ្នកឆ្លង ៤,១៩៩,៣៣២នាក់ ស្លាប់ ១២៨,៦៥៣នាក់ និងជាសះស្បើយ ៣,៤៥៣,៣៣៦នាក់។
ខាងក្រោមជាទិន្នន័យប្រទេសចំនួន២០ ដែលមានអ្នកឆ្លងជំងឺ -19 ច្រើនជាងគេ៖
(ត្បូងឃ្មុំ)៖ ចៅក្រមស៉ើបសួរ សាលាដំបូងខេត្តត្បូងឃ្មុំ បានចេញដីកាសម្រេចឃុំខ្លួនជាបណ្តោះអាសន្ន យុវជនដែលបានបង្ហោះវីដេអូ   ថាប្រាសាទអង្គរវត្តមិនមែនជារបស់ខ្មែរ ដោយចោទប្រកាន់ពីបទ «ញុះញុងឲ្យមានការរើសអើងពូជសាសន៍»។
យុវជនបង្ហោះវីដេអូ   នេះមានឈ្មោះ ញ៉ែល ធារីណា ហៅ រី ភេទប្រុស អាយុ ២២ឆ្នាំ មានទីលំនៅភូមិគោកស្រុក ឃុំគោកស្រុក ស្រុកតំបែរ ខេត្តត្បូងឃ្មុំ ត្រូវបានសមត្ថកិច្ចនគរបាលស្រុកតំបែរ បានធ្វើការស្រាវជ្រាវ និងចាប់ឃាត់ខ្លួន នៅរសៀលថ្ងៃទី៨ ខែកញ្ញា ឆ្នាំ២០២០។
ដីកាបង្គាប់របស់ចៅក្រមស៊ើបសួរសាលាដំបូងខេត្តត្បូងឃ្មុំ ចុះថ្ងៃទី០៩ ខែកញ្ញា ឆ្នាំ២០២០ ដែលបណ្តាញព័ត៌មាន   ទទួលនៅព្រឹកថ្ងៃទី១០ ខែកញ្ញានេះបានបញ្ជាក់ថា «បញ្ជាឲ្យភ្នាក់ងារមានសមត្ថកិច្ចនៃកម្លាំងសាធារណៈ ធ្វើការនាំខ្លួនជនត្រូវចោទដែលមានឈ្មោះ ញ៉ែល ធារីណា ហៅរី ទៅឃុំខ្លួននៅពន្ធនាគារខេត្តត្បូងឃ្មុំ ដែលអនុវត្តឲ្យបានត្រឹមត្រូវនីតិវិធីនៃច្បាប់»។
សូមជម្រាបថា តាមការបញ្ជាក់របស់សមត្ថកិច្ចបានឲ្យដឹងថា ក្រោយពីបានសាកសួរសាមីខ្លួនបានឆ្លើយថា មូលហេតុដែលយុវជននេះ ចេញវីដេអូដូច្នេះ គឺដោយសារចង់ឃើញមតិប្រតិកម្មរបស់កូនខ្មែរ អំពីបញ្ហាទឹកដី និងចង់ល្បីតាម   ដោយមិនមានការរៀបចំ ឬបង្គាប់ឲ្យនិយាយពីអ្នកណាទេ គេធ្វើដោយចិត្តឯង។
យុវជននេះអះអាងថា ចំណងជើងនៃវីដេអូនោះគេបានប្រើពាក្យថា អង្គរវត្តមិនមែនជារបស់ខ្មែរ ប៉ុន្តែជារបស់កម្ពុជា។ ក្រោយមានមតិរិះគន់ច្រើន រូបគេក៏បានលុបវីដេអូនោះចេញវិញ ហើយបានចេញវីដេអូថ្មី សុំទោសជាសាធារណៈ អំពីកំហុសដែលគេបាននិយាយ។
តាមការបញ្ជាក់របស់អាជ្ញាធរមូលដ្ឋានបានឲ្យដឹងថាជនរូបនេះ ទទួលបានការអប់រំតិចតួច ប៉ុន្តែចេះលេង   ស្ទាត់ជំនាញ។
ក្រោយពីបានធ្វើតេស្តពិនិត្យទឹកនោម ដោយសមត្ថកិច្ចជំនាញគ្រឿងញៀន និងគ្រូពេទ្យស្រុក បានត្រួតពិនិត្យសុខភាព បានបញ្ជាក់ថា ជននេះ មិនមានសារធាតុញៀនក្នុងខ្លួន ហើយថែមទាំងមានសុខភាពប្រក្រតី ទាំងកាយសម្បទារ និងផ្លូវចិត្ត ប៉ុន្តែលក្ខណៈធម្មជាតិ អាចជាមនុស្សមានចរិតស្រី៕
(ភ្នំពេញ)៖ បុណ្យភ្ជុំបិណ្ឌ ជាពិធីបុណ្យមួយដែលធំជាងគេ នៅក្នុងចំណោមពិធីបុណ្យទាំងអស់ ចំពោះអ្នកកាន់ព្រះពុទ្ធសាសនា។ ជារៀងរាល់ឆ្នាំនៅពេលដល់ថ្ងៃខែ ដែលត្រូវប្រារព្ធ ពិធីបុណ្យភ្ជុំបិណ្ឌ គ្រប់បងប្អូនកូនចៅ សាច់ញាតិសន្ដានទាំងអស់ ទោះនៅទីជិត ឬទីឆ្ងាយ តែងតែធ្វើដំណើរទៅជួបជុំគ្នា ជាពិសេសឪពុកម្ដាយនៅស្រុកកណើត ដើម្បីរៀបចំម្ហូបអាហារ បាយសម្ល ចង្ហាន់យកទៅប្រគេនព្រះសង្ឃ ដែលគង់នៅវត្តអារាម។ ទាំងនេះ គឺជាទម្លាប់មួយដែលគេនិយមធ្វើតៗគ្នា របស់ជនជាតិខ្មែរជាយូរមកហើយ។
ពិធីបុណ្យកាន់បិណ្ឌ ភ្ជុំបិណ្ឌឆ្នាំ២០២០នេះ ប្រព្រឹត្តទៅចាប់ពីថ្ងៃ១រោច ដល់ថ្ងៃ ១៤រោច ខែភទ្របទ ត្រូវនឹងថ្ងៃទី០៣ ដល់ថ្ងៃទី១៨ ខែកញ្ញា ឆ្នាំ២០២០។
ប្រវត្តិបុណ្យភ្ជុំបិណ្ឌ
បើតាមតម្រាចារតាមប្រវត្តិសាស្ត្រនៃប្រទេសកម្ពុជា បានបង្ហាញថា ពិធីបុណ្យភ្ជុំបិណ្ឌ គឺកើតមានតាំងពីបុរាណកាលមកម្ល៉េះ។ ប៉ុន្តែទាស់ត្រង់ថា កាលពីសម័យមុនគេមិនហៅថា បុណ្យភ្ជុំទេ ដោយនៅក្នុងពិធីនេះ គេមានបែងចែកចេញជាពីរថ្នាក់។ ថ្នាក់ដំបូង គឺគេចាប់ផ្ដើមធ្វើចាប់ពីថ្ងៃ១រោច រហូតដល់ថ្ងៃ១៤រោច ជាវារកភត្ត (ភត្តធ្វើតាមថ្ងៃ) ជាបន្តបន្ទាប់។ ចំណែកមួយថ្នាក់ទៀតគេធ្វើនៅថ្ងៃ ១៥រោច ដែលគេហៅថាបុណ្យភ្ជុំ។ ពិធីបុណ្យទាំងពីរថ្នាក់នេះ បច្ចុប្បន្នត្រូវបានយើងបូកបញ្ចូលគ្នា ហើយហៅកាត់ថា ពិធីបុណ្យបិណ្ឌភ្ជុំ។
មូលហេតុដែលប្រារព្ធពិធីបុណ្យភ្ជុំ
កាលពីសម័យបុរាណកាល គេធ្វើពិធីបុណ្យនេះ គឺដើម្បីរៀបចំធ្វើសង្ឃភត្ត ទំនុកបម្រុងព្រះសង្ឃ ដែលគង់ចាំវស្សាក្នុងវត្តរយៈពេល ៣ខែ ចាប់តាំងពីថ្ងៃចូលវស្សារហូតដល់ថ្ងៃចេញវស្សា។ នៅក្នុងចំណេរកាលបុរាណបានចារថា ដោយនៅក្នុងរដូវវស្សាមានភ្លៀងធ្លាក់ជោកជាំ រលឹមពព្រិច ធ្វើឲ្យមានការលំបាកដល់ព្រះសង្ឃក្នុងពេលធ្វើគោចរ (ដើរ) បិណ្ឌបាត។ ហេតុដូច្នេះ ទើបបណ្ដាពុទ្ធបរិស័ទនាំគ្នារៀបចំពិធីនេះ ដើម្បីផ្គត់ផ្គង់ព្រះសង្ឃប្រចាំថ្ងៃរហូតដល់ថ្ងៃចេញវស្សា។ ម្យ៉ាងវិញទៀត នៅក្នុងពិធីបុណ្យនេះ គឺធ្វើឡើងដើម្បីផ្សាយឧទ្ទិសកុសលដល់ពពួក ប្រេតជនញាតិ និងញាតិទាំង ៧សណ្ដាន ព្រមទាំងតំណញាតិច្រើនមហាកប្បនោះផងដែរ តាមរយៈអនុភាពនៃសង្ឃគតាទក្ខិណាទាន ដែលរស់រងទុក្ខវេទនា កើតជាប្រេតមានកម្មពៀរជាប់ទោសធ្ងន់ រងកម្មក្រហល់ក្រហាយអត់ឃ្លានទាំងអស់នោះ បានរួចផុតពីក្ដីលំបាកសោកសៅ។
រដូវបុណ្យភ្ជុំបិណ្ឌ
ចាប់តាំងពីសម័យបុរាណកាល រហូតមកដល់បច្ចុប្បន្ននេះ ពិធីបុណ្យភ្ជុំបិណ្ឌនេះ គេតែងតែប្រារព្ធនៅក្នុងរដូវវស្សា ព្រោះនៅក្នុងរដូវនេះពពួកប្រេត អាចមានឱកាសច្រើនក្នុងការស្វែងរក ចំណីអាហារជាងរដូវផ្សេងៗទាំងអស់។ ម្យ៉ាងវិញទៀតនៅក្នុងវស្សានរដូវ អាហាររបស់ពួកប្រេត ដូចជាភក់ជ្រាំ ស្លេស្ម៍ កំហាក សាកសព និងកាកសំណល់អសោចសម្បូរនៅក្នុងខែភ្លៀងផ្គរពព្រិច។ នៅក្នុងរដូវបុណ្យភ្ជុំបិណ្ឌរយៈពេល១៥ថ្ងៃនេះ មានពពួកប្រេតជន (ពួកប្រេត) សាច់ញាតិទាំងប្រាំពីរសណ្ដាន ព្រមទាំងតំណញាតិច្រើនមហាកប្ប ដែលអត់ឃ្លានអាហារអស់រយៈពេលជាច្រើនខែមកហើយនោះ ត្រូវបានរួចផុតពីការឃុំឃាំង អនុញ្ញាតឲ្យមកស្វែងរកសាច់ញាតិ នៅតាមវត្តអារាមផ្សេងៗ ដែលនាំយកចំណីអាហារផ្សេងៗ មកឧទ្ទិសកុសលឲ្យខ្លួន។ ម្យ៉ាងវិញទៀត បើតាមសម្ដីចាស់ៗបុរាណនិយាយតៗគ្នាថា ក្នុងរយៈពេល១៥ថ្ងៃ បើពពួកប្រេតជនទាំងអស់នោះ ដើរស្វែងរកញាតិចំនួន៧វត្ត នៅតែមិនឃើញនោះ ពពួកប្រេតទាំងអស់នោះនឹងស្រែកយំទន្ទ្រាំជើង ព្រោះតែការខកបំណង និងភាពស្រែកឃ្លានក្រហល់ក្រហាយក្នុងចិត្ត។ ជាពិសេសពពួកប្រេតជនទាំងអស់នោះ នឹងជេរដាក់បណ្ដាសាដល់សាច់ញាតិ កូនចៅជាមិនខាន។
ការប្រារព្ធពិធីបុណ្យបិណ្ឌភ្ជុំ
ចំពោះបុណ្យបិណ្ឌភ្ជុំនេះ បុរាណាចារ្យរាជបណ្ឌិតខ្មែរ យើងបានរៀបចំរយៈពេល១៥ថ្ងៃ ដោយចាប់គិតពីថ្ងៃទី១រោច ដល់ថ្ងៃទី១៥រោច ខែភទ្របទ ជាពិធីមួយសម្រាប់ឧទ្ទិសកុសល ទៅដល់ប្រេតជនញាតិដែលបានស្លាប់ទៅ។ នៅក្នុងរយៈពេល ១៤ថ្ងៃ នៃការកាន់បិណ្ឌ ឬដាក់បិណ្ឌនេះ ពុទ្ធបរិស័ទចំណុះជើងវត្តទាំងអស់ ជាពិសេសក្រុមនីមួយៗ ដែលបានរៀបចំជា ក្រុមដោយលោកតាអាចារ្យចាត់ចែងនោះ ត្រូវបែងចែកចេញ ៣ ឬ៤ក្រុមតូចៗ ដើម្បីរៀបចំធ្វើយាគូ (បបរ) ឬធ្វើភត្តាហារជា ៣ ទៅ ៤ឆ្នាំង ស្មើនឹង ៣ ទៅ ៤មុខម្ហូប។ ពេលទូងស្គរចំណាំវស្សា អ្នកនៅក្នុងក្រុមវេននីមួយៗ ត្រូវចាប់ផ្ដើមធ្វើចង្ហាន់ ហើយយាយតាចាស់ៗ ក្នុងក្រុមវេន ត្រូវជ្រើសរើសយកផ្ទះណាមួយ ដើម្បីប្រមូលនំរៀបចំបាយបិណ្ឌ បាយបត្តបូរ។ រៀបចំរួចហើយត្រូវនាំគ្នាទៅវត្តស្ដាប់លោកសង្ឃសូត្រថ្វាយ បង្គំធម៌ សុខោ និង ធម៌បរាភវសូត្រ។
ចំណែកឯកូនចៅដែលនៅផ្ទះ ត្រូវនាំគ្នាខិតខំដុតដៃដុតជើងបបរ ឬស្លតាមមុខម្ហូបនីមួយៗ ដោយឡែកពីគ្នា។ លុះដល់ពេលព្រឹកព្រាងអរុណោទ័យ (ពេលព្រះអាទិត្យរះឡើង) ត្រូវនាំគ្នារៀប ចំខ្លួន កណ្ដៀត យួរ កាន់ ទូល រែកចង្ហាន់ទៅវត្ត។ នៅក្នុងវត្ត លោកតាអាចារ្យត្រូវរៀបចំពិធីរាប់បាត្រ នៅលើឧបដ្ឋានសាលា។ បន្ទាប់មកលោកអាចារ្យជាប្រធាន ត្រូវនាំពុទ្ធបរិស័ទវេរ (ប្រគល់) ចង្ហាន់ប្រគេនព្រះសង្ឃ វេរបាយបត្តបូរ។ល។ លុះដល់ពេលព្រះសង្ឃធ្វើបត្តានុមោទនគាថាចប់ មេវេនក្រុមនីមួយៗត្រូវរៀបចំម្ហូបអាហារ ចំណីចូលគំនាប់ជូនលោកតាអាចារ្យវត្ត ព្រមទាំងចាត់ចែងភោជ នាហារទទួលភ្ញៀវដែលអញ្ជើញទៅបុណ្យ នៅក្នុងថ្ងៃវេនរបស់ខ្លួននោះផងដែរ៕
(ភ្នំពេញ)៖ យោងតាមរបាយការណ៍ របស់អគ្គស្នងការដ្ឋាននគរបាលជាតិឲ្យដឹងថា នៅថ្ងៃទី០៩ ខែកញ្ញា ឆ្នាំ២០២០ មានករណីគ្រោះថ្នាក់ចរាចរណ៍ នៅទូទាំងប្រទេសកើតឡើងចំនួន១០លើក បណ្ដាលឲ្យមនុស្សស្លាប់៤នាក់, របួសស្រាល៥នាក់ និងរបួសធ្ងន់៩នាក់។
ប្រភពព័ត៌មានដដែលបញ្ជាក់ថា មូលហេតុដែលបណ្ដាលឲ្យកើត មានគ្រោះថ្នាក់ចរាចរណ៍រួមមាន៖ ល្បឿន, មិនប្រកាន់ស្ដាំ, ប្រជែង, ស្រវឹង និងមិនគោរពសិទ្ធិ៕

(ភ្នំពេញ)៖ បុណ្យកាន់បិណ្ឌ ក៏ដូចជាបុណ្យភ្ជុំបិណ្ឌ ដែលជាបុណ្យដ៏ធំក្នុងព្រះពុទ្ធសាសនារបស់ខ្មែរ មិនត្រឹមតែអប់រំមនុស្សឲ្យចេះធ្វើបុណ្យ និងតបគុណចំពោះអ្នកមានគុណ និងមានធម៌ឧត្តមនោះទេ តែក្នុងឱកាសបុណ្យរយៈពេល ១៥ថ្ងៃនេះ ក៏បានបញ្ជ្រៀបការអប់រំដល់ប្រជាពុទ្ធបរិស័ទបានយល់ដឹងពីហេតុនាំឲ្យវិនាសផងដែរ។
រៀងរាល់ពេលព្រឹកព្រលឹមចាប់ពីថ្ងៃកាន់បិណ្ឌទី១ រហូតដល់ថ្ងៃភ្ជុំបិណ្ឌ ឬភ្ជុំធំ (ចាប់ផ្តើមពីថ្ងៃ ១រោច ដល់ ១៥រោច ខែភទ្របទ) គេតែងបានឮព្រះសង្ឃសូត្រធម៌ ដែលហៅថា បរាភវសូត្រ។ បរាភវសូត្រ គឺជាធម៌របស់សម្មាសម្ពុទ្ធដាស់តឿនដល់ប្រជាពុទ្ធបរិស័ទនូវមូលហេតុ ១២ប្រការនាំដល់ក្តីវិនាសក្នុងជីវិតរស់នៅប្រចាំថ្ងៃ។
ធម៌បង្ហាញក្តីវិនាសទាំង១២ប្រការនេះ ត្រូវបានព្រះសង្ឃជាសាវ័ករបស់សម្មាសម្ពុទ្ធមានសង្ឃដីកាថា ប្រសិនបើប្រជាពុទ្ធបរិស័ទស្តាប់ ហើយពិចារណា នឹងធ្វើឲ្យជីវិតកាន់តែប្រសើរ និងចៀសផុតពីក្តីវិនាសទាំងឡាយ ទទួលបាននូវសេចក្តីសុខ កិត្តិយស និងកេរ្តិ៍ឈ្មោះល្អ ក្នុងសង្គម…។
ខាងក្រោមជាអត្ថន័យសង្ខេប នៃធម៌បរាវភសូត្រ ក៏ដូចជាហេតុនាំឲ្យក្តីវិនាសទាំង ១២ប្រការ៖
១. ស្រឡាញ់រាប់អានតែជាមួយមនុស្សពាលអាក្រក់មិនចូលចិត្តរាប់អានជាមួយសប្បុរសជន ឬមនុស្សល្អ។២. ការអាស្រ័យជាមួយមនុស្សអធម៌មិនស្គាល់បាបបុណ្យគុណទោស ជាមនុស្សទ្រុសធម៌ ស្អប់ធម៌។៣. អ្នកដេកច្រើន អ្នកនិយាយច្រើន អ្នកខ្ជិលច្រអូសមិនខំប្រឹងប្រែង ពេលខឹងក៏សម្តែងឲ្យគេដឹងថាខ្លួនកំពុងខឹង។៤. អ្នកមានទ្រព្យសម្បត្តិហើយមិនចិញ្ចឹមម្តាយឪពុកចាស់ជរា។៥. អ្នកពោលពាក្យកុហកបោកប្រាស់ចំពោះអ្នកមានសីល អ្នកក្រក្សត់ ឬពួកអ្នកប្រាជ្ញរាជបណ្ឌិតព្រឹទ្ធាចារ្យ។៦. អ្នកមានរបស់របរទ្រព្យសម្បត្តិបរិបូរណ៍ហូរហៀហើយលបលួចលាក់ស៊ីចុកធ្វើមានធ្វើបានតែម្នាក់អែង ឬក្រុមគ្រួសារបក្ខពួកខ្លួនឯង។៧. អ្នកដែលប្រកាន់ជាតិ វង្សត្រកូល អំបូរពូជពង្សហើយមិនប្រមូលរាប់អានញាតិសន្តាន ព្រៀងលាន អ្នកភូមិផងរបងជាមួយ។៨. អ្នកប្រព្រឹត្តល្បែងស្រីស្រាល្បែងស៊ីសងគ្រប់ប្រភេទដែលធ្វើទ្រព្យរបស់ឲ្យវិនាសដោយឥតប្រយោជន៍។៩. បុរស ស្ត្រី ដែលមិនពេញចិត្ត មិនគាប់ចិត្ត ភរិយាស្វាមីរបស់ខ្លួន ហើយទៅលបលួចប្រព្រឹត្តកាមគុណជាមួយនិងស្រ្តី បុរសខាងក្រៅ។១០. បុរស ស្រ្តី ដែលមានវ័យចាស់ហួសពេកទៅហើយទៅមានទំនាក់ទំនងស្នេហាផ្លូវកាមគុណជាមួយបុរសស្រ្តី ដែលមានវ័យក្មេងពេក។១១. បុរស ស្រ្តីណាដែលតែងតាំងអ្នកមិនចេះសន្សំសំចៃ ខ្ជះខ្ជាយមិនដឹងខាតបង់ឲ្យមើលការខុសត្រូវទ្រព្យសម្បត្តិរបស់របរ។១២. ស្តេចប្រមុខដឹកនាំប្រធានមេកោយអ្នកជាប្រមុខដែលមិនមាននូវទ្រព្យសម្បត្តិគ្រប់គ្រាន់ (រូបសម្បត្តិ ចរិយាសម្បត្តិ វិជ្ជាសម្បត្តិ និងគុណសម្បត្តិ)។
ខាងក្រោមជាខ្លឹមសារដើមទាំងស្រុង នៃធម៌បរាភវសូត្រ៖
បរាភវន្តំ បុរិសំ មយំ បុច្ឆាម គោតមំ ភវន្តំ បុដ្ឋុមាគម្ម កឹ បរាភវតោ មុខំ ។
យើងខ្ញុំទាំងឡាយមកសូមទូលសួរ នូវហេតុដែលគួរចម្រើនវិនាស
ប្រុសស្រីក្នុងលោកសន្និវាស ដែលនឹងវិនាសសាបសូន្យចាកគុណ ។
ឆ្ពោះព្រះគោតម ព្រះអង្គមានបុណ្យ មេត្តានិមន្តសម្តែងឱ្យទាន
ធម្មជាតដូចម្តេចដែលជាប្រធាន នាំសត្វឱ្យមានសេចក្តីវិនាស ។
ព្រះសាស្តា ឆ្លើយតបនឹងទេព្តាថា៖
សុវិជានោ ភវំ ហោតិ សុវិជានោ បរាភវោ ធម្មកាមោ ភវំ ហោតិ ធម្មទេស្សី បរាភវោ។
អ្នកដែលចម្រើនតថាគតស្គាល់ងាយ អ្នកដែលអន្តរាយតថាគតស្គាល់ពិត
អ្នកប្រាថ្នាធម៌ល្អិតល្អក្នុងចិត្ត ហើយខំប្រព្រឹត្តនឹងបានចម្រើន ។
អ្នកដែលទ្រុស្តធម៌ស្អប់ធម៌ឥតកើន ឥតកើនចម្រើនវិនាសទៅមុខ ។
ឥតិហេតំ វិជានាម បឋមោ សោ បរាភវោ ទុតិយំ ភគវា ព្រូហិ កឹ បរាភវតោ មុខំ។
យើងខ្ញុំទាំងឡាយបានដឹងជាក់ស្តែង វិនាសនេះឯងព្រោះហេតុដូច្នោះ
ក្តីវិនាសនេះបើរាប់សង្គ្រោះ វិនាសនោះឈ្មោះទី១ទាន់ហន់ ។
បពិត្រព្រះអង្គព្រះនាមភគវន្ត សូមទ្រង់និមន្តសម្តែងឱ្យទាន
វិនាសទី២អ្វីជាប្រធាន នាំសត្វឱ្យមានសេចក្តីវិនាស ។
អសន្តស្ស បិយា ហោន្តិ សន្តេន កុរុតេ បិយំ អសតំ ធម្ម រោចេតិ តំ បរាភវតោ មុខំ។
អ្នកដែលស្រឡាញ់ពេញចិត្តស្នេហា តែនឹងមនុស្សណាអសប្បុរស
តែងមិនស្រឡាញ់ពេញចិត្តទាំងអស់ នឹងអ្នកសប្បុរសមកធ្វើជាមិត្រ ។
សេចក្តីស្រឡាញ់ពេញចិត្តគំនិត ហើយទៅគប់ពិតអសប្បុរស
គាប់ចិត្តក្នុងធម៌ឬមួយរបស់ ហេតុនោះទាំងអស់នាំឱ្យវិនាស ។
ឥតិហេតំ វិជានាម ទុតិយោ សោ បរាភវោ តតិយំ ភគវា ព្រូហិ កឹ បរាភវតោ មុខំ។
យើងខ្ញុំទាំងឡាយបានដឹងជាក់ស្តែង វិនាសនេះឯងព្រោះហេតុដូច្នោះ
ក្តីវិនាសនេះបើរាប់សង្គ្រោះ វិនាសនោះឈ្មោះទី២ទាន់ហន់ ។
បពិត្រព្រះអង្គព្រះនាមភគវន្ត សូមទ្រង់និមន្តសម្តែងឱ្យទាន
វិនាសទី៣អ្វីជាប្រធាន នាំសត្វឱ្យមានសេចក្តីវិនាស ។
និទ្ទាសីលី សភាសីលី អនុដ្ឋាតា ច យោ នរោ អលសោ កោធបញ្ញាណោ តំ បរាភវតោ មុខំ។
អ្នកដេកច្រើន១និយាយច្រើន១ និងអ្នកឥតព្រួយឥតគិតប្រឹងប្រែង
អ្នកខ្ជិលច្រអូសមិនមានខ្នះខ្នែង ខឹងច្រើនសម្តែងឱ្យគេឃើញបាន ។
ហេតុធម៌ទាំងនោះមិនជាកល្យាណ នាំឱ្យខកខានខាតខូចប្រយោជន៍
មានជាប្រធានតិចច្រើនដោយហោច នាំបង់ប្រយោជន៍ហើយឱ្យវិនាស ។
ឥតិហេតំ វិជានាម តតិយោ សោ បរាភវោ ចតុត្ថំ ភគវា ព្រូហិ កឹ បរាភវតោ មុខំ។
យើងខ្ញុំទាំងឡាយបានដឹងជាក់ស្តែង វិនាសនេះឯងព្រោះហេតុដូច្នោះ
ក្ដីវិនាសនេះបើរាប់សង្គ្រោះ វិនាសនោះឈ្មោះទី៣ទាន់ហន់។
បពិត្រព្រះអង្គព្រះនាមភគវន្ត សូមទ្រង់និមន្តសម្តែងឱ្យទាន
វិនាសទី៤ អ្វីជាប្រធាន នាំសត្វឱ្យមានសេចក្តីវិនាស ។
យោមាតរំ វា បិតរំ វា ជិណ្ណក៓ៗ គតយោព្វនំ បហុសន្តោ ន ភរតិ តំ បរាភវតោ មុខំ។
នរជនណាមានទ្រព្យធនធាន ហើយខ្លួនមិនបានចិញ្ចឹមរក្សា
មាតាបិតាដែលចាស់ជរា ហេតុនោះទៅជានាំឱ្យវិនាស ។
ឥតិហេតំ វិជានាម ច តុត្ថោ សោ បរាភវោ បញ្ចមំ ភគវា ព្រូហិ កឹ បរាភវតោ មុខំ។
យើងខ្ញុំទាំងឡាយបានដឹងជាក់ស្តែង វិនាសនេះឯងព្រោះហេតុដូច្នោះ
ក្តីវិនាសនេះបើរាប់សង្គ្រោះ វិនាសនោះឈ្មោះទី៤ទាន់ហន់ ។
បពិត្រព្រះអង្គព្រះនាមភគវន្ត សូមទ្រង់និមន្តសម្តែងឱ្យទាន
វិនាសទី៥អ្វីជាប្រធាន នាំសត្វឱ្យមានសេចក្តីវិនាស ។
យោ សមណំ ព្រាហ្មណំ វា អញ្ញំ វាបិ វនិព្វក៓ មុសាវាទេន វញ្ចេតិ តំ បរាភវតោ មុខំ។
ជនបញ្ឆោតព្រាហ្មណ៍ឬពួកសមណៈ ពួកស្មូមឬអ្នកដទៃៗ
ដោយមុសាវាទឃ្លាតពាក្យប្រពៃ នោះប្រធាននៃសេចក្តីវិនាស ។
ឥតិហេតំ វិជានាម បញ្ចមោ សោ បរាភវោ ឆដ្ឋមំ ភគវា ព្រូហិ កឹ បរាភវតោ មុខំ។
យើងខ្ញុំទាំងឡាយបានដឹងជាក់ស្តែង វិនាសនេះឯងព្រោះហេតុដូច្នោះ
ក្តីវិនាសនេះបើរាប់សង្គ្រោះ វិនាសនោះឈ្មោះទី៥ទាន់ហន់ ។
បពិត្រព្រះអង្គព្រះនាមភគវន្ត សូមទ្រង់និមន្តសម្តែងឱ្យទាន
វិនាសទី៦អ្វីជាប្រធាន នាំសត្វឱ្យមានសេចក្តីវិនាស ។
បហុតវិត្តោ បុរិសោ សហិរញ្ញោ សភោជនោ ឯកោ ភុញ្ជតិ សាទូនិ តំ បរាភវតោ មុខំ។
បុរសអ្នកមានទ្រព្យធនធានច្រើន មាសប្រាក់ចម្រើននិងគ្រឿងអាហារ
លបលាក់របស់ដែលឆ្ងាញ់ពិសា ស៊ីម្នាក់ឯងជាប្រធានវិនាស ។
ឥតិហេតំ វិជានាម ឆដ្ឋមោ សោ បរាភវោ សត្តមំ ភគវា ព្រូហិ កឹ បរាភវតោ មុខំ។
យើងខ្ញុំទាំងឡាយបានដឹងជាក់ស្តែង វិនាសនេះឯងព្រោះហេតុដូច្នោះ
ក្តីវិនាសនេះបើរាប់សង្គ្រោះ វិនាសនោះឈ្មោះទី៦ទាន់ហន់ ។
បពិត្រព្រះអង្គព្រះនាមភគវន្ត សូមទ្រង់និមន្តសម្តែងឱ្យទាន
វិនាសទី៧អ្វីជាប្រធាន នាំសត្វឱ្យមានសេចក្តីវិនាស ។
ជាតិត្ថទ្ធោ ធនត្ថទ្ធោ គោត្តត្ថទ្ធោ ច យោ នរោ សញ្ញាតឹ អតិមញ្ញេតិ តំ បរាភវតោ មុខំ។
អ្នកដែលប្រកាន់ជាតិទ្រព្យត្រកូល ហើយមិនប្រមូលសាច់ញាតិសន្តាន
មើលងាយញាតិខ្លួនដោយអាងខ្លួនមាន នោះជាប្រធានសេចក្តីវិនាស ។
ឥតិហេតំ វិជានាម សត្តមោ សោ បរាភវោ អដ្ឋមំ ភគវា ព្រូហិ កឹ បរាភវតោ មុខំ។
យើងខ្ញុំទាំងឡាយបានដឹងជាក់ស្តែង វិនាសនេះឯងព្រោះហេតុដូច្នោះ
ក្តីវិនាសនេះបើរាប់សង្គ្រោះ វិនាសនោះឈ្មោះទី៧ទាន់ហន់ ។
បពិត្រព្រះអង្គព្រះនាមភគវន្ត សូមទ្រង់និមន្តសម្តែងឱ្យទាន
វិនាសទី៨អ្វីជាប្រធាន នាំសត្វឱ្យមានសេចក្តីវិនាស ។
ឥត្ថីធុត្តោ សុរាធុត្តោ អក្ខធុត្តោ ច យោ នរោ លទ្ធំ លទ្ធំ វិនាសេតិ តំ បរាភវតោ មុខំ។
ជនអ្នកប្រព្រឹត្តល្បែងបីប្រការ ល្បែងស្រីល្បែងស្រាល្បែងភ្នាល់ទាំងឡាយ
ធ្វើទ្រព្យខ្លួនមានឱ្យអន្តរាយ ការល្បែងទាំងឡាយនោះនាំវិនាស ។
ឥតិហេតំ វិជានាម អដ្ឋមោ សោ បរាភវោ នវមំ ភគវា ព្រូហិ កឹ បរាភវតោ មុខំ។
យើងខ្ញុំទាំងឡាយបានដឹងជាក់ស្តែង វិនាសនេះឯងព្រោះហេតុដូច្នោះ
ក្តីវិនាសនេះបើរាប់សង្គ្រោះ វិនាសនោះឈ្មោះទី៨ទាន់ហន់ ។
បពិត្រព្រះអង្គព្រះនាមភគវន្ត សូមទ្រង់និមន្តសម្តែងឱ្យទាន
វិនាសទី៩អ្វីជាប្រធាន នាំសត្វឱ្យមានសេចក្តីវិនាស ។
សេហិ ទារេហិ អសន្តុដ្ឋោ វេសិយាសុ បទុស្សតិ ទុស្សតិ បរទារេសុ តំ បរាភវតោ មុខំ។
ប្រុសមិនត្រេកអរនឹងប្រពន្ធខ្លួន ហើយទៅជាប់ចួននឹងស្រីពេស្យា
ទ្រុស្តនឹងប្រពន្ធកូនជននានា ហេតុនោះទៅជានាំឱ្យវិនាស ។
ឥតិហេតំ វិជានាម នវមោ សោ បរាភវោ ទសមំ ភគវា ព្រូហិ កឹ បរាភវតោ មុខំ។
យើងខ្ញុំទាំងឡាយបានដឹងជាក់ស្តែង វិនាសនេះឯងព្រោះហេតុដូច្នោះ
ក្តីវិនាសនេះបើរាប់សង្គ្រោះ វិនាសនោះឈ្មោះទី៩ទាន់ហន់ ។
បពិត្រព្រះអង្គព្រះនាមភគវន្ត សូមទ្រង់និមន្តសម្តែងឱ្យទាន
វិនាសទី១០អ្វីជាប្រធាន នាំសត្វឱ្យមានសេចក្តីវិនាស ។
អតីត យោព្វនោ បោសោ អានេតិ តិម្ពរុត្ថនី តស្សា ឥស្សា ន សុបតិ តំ បរាភវតោ មុខំ។
បុរសមានវ័យដែលចាស់ហួសពេក ហើយមានតម្រេកដោយក្ដីតណ្ហា
នាំយកស្រីក្មេងមកធ្វើភរិយា ហេតុនោះទៅជានាំឱ្យវិនាស ។
ឥតិហេតំ វិជានាម ទសមោ សោ បរាភវោ ឯកាទសមំ ភគវា ព្រូហិ កឹ បរាភវតោ មុខំ។
យើងខ្ញុំទាំងឡាយបានដឹងជាក់ស្តែង វិនាសនេះឯងព្រោះហេតុដូច្នោះ
ក្តីវិនាសនេះបើរាប់សង្គ្រោះ វិនាសនោះឈ្មោះទី១០ទាន់ហន់ ។
បពិត្រព្រះអង្គព្រះនាមភគវន្ត សូមទ្រង់និមន្តសម្តែងឱ្យទាន
វិនាសទី១១អ្វីជាប្រធាន នាំសត្វឱ្យមានសេចក្តីវិនាស ។
ឥត្ថី សោណ្ឌី វិកិរណឹ បុរិសំ វាបិ តាទិសំ ឥស្សរិយស្មឹ ឋបេតិ តំ បរាភវតោ មុខំ។
បុរសតាំងស្រីអ្នកលេងខ្ជះខ្ជាយ ឬស្រីទាំងឡាយតាំងបុរសនោះ
ដែលជាអ្នកលេងខ្ជះខ្ជាយដូច្នោះ អំពើទាំងនោះនាំឱ្យវិនាស ។
ឥតិហេតំ វិជានាម ឯកាទសមោ សោ បរាភវោ ទ្វាទសមំ ភគវា ព្រូហិ កឹ បរាភវតោ មុខំ។
យើងខ្ញុំទាំងឡាយបានដឹងជាក់ស្តែង វិនាសនេះឯងព្រោះហេតុដូច្នោះ
ក្តីវិនាសនេះបើរាប់សង្គ្រោះ វិនាសនោះឈ្មោះទី១១ទាន់ហន់ ។
បពិត្រព្រះអង្គព្រះនាមភគវន្ត សូមទ្រង់និមន្តសម្តែងឱ្យទាន
វិនាសទី១២អ្វីជាប្រធាន នាំសត្វឱ្យមានសេចក្តីវិនាស ។
អប្បភោគោ មហាតណ្ហោ ខត្តិយេ ជាយតេ កុលេ សោ ច រជ្ជំ បត្ថយតិ តំ បរាភវតោ មុខំ។
ជនណាកើតក្នុងត្រកូលជាក្សត្រ អ្នកក្សត់សម្បត្តិហើយប្រាថ្នាធំ
ចង់បានជាស្តេចសោយរាជ្យស្តុកស្តម្ភ ហេតុនោះនឹងនាំឱ្យដល់វិនាស ។
ឯតេ បរាភវេ លោកេ បណ្ឌិតោ សមវេក្ខិយ អរិយទស្សន សម្បន្នោ ស លោកំ ភជតេ សិវំ ។
ជនជាបណ្ឌិតគំនិតប្រសើរ បានឃើញដំណើរនៃហេតុវិនាស
ដល់សត្វក្នុងលោកសន្និវាស គេចពីវិនាសគប់រកចម្រើន៕
 
(ភ្នំពេញ)៖ លោកទេសរដ្ឋមន្ត្រី ស៊ុន ចាន់ថុល រដ្ឋមន្ត្រីក្រសួងសាធារណការ និងដឹកជញ្ជូន បានបង្ហាញមហិច្ឆតាចង់ប្រែក្លាយកម្ពុជា​ឱ្យទៅជាមជ្ឈមណ្ឌលចែកចាយ​ទំនិញ​នៅក្នុងតំបន់អាស៊ាន។ លោកទេសរដ្ឋមន្ត្រី បានលើកឡើងថា តាមភូមិសាស្ត្រតំបន់អាស៊ាន កម្ពុជា ជាប្រទេសមួយនៅចំចំណុចកណ្តាល ដែលងាយស្រួលក្នុងការ​តភ្ជាប់ការដឹកជញ្ជូន និងចែកចាយទំនិញ។
ព្រោះតែមើលឃើញនូវអំណោយផលលើភូមិសាស្ត្រនៃការដឹកជញ្ជូននេះហើយ ទើបលោកទេសរដ្ឋមន្ត្រីចង់ប្រែក្លាយកម្ពុជាឱ្យទៅជាមជ្ឈមណ្ឌលចែកចាយទំនិញនេះ។ បច្ចុប្បន្ននេះក្រសួងបាននិងកំពុងស្វះស្វែងរកដៃគូវិនិយោគបង្កើតមជ្ឈមណ្ឌលនេះ ហើយអ្នកវិនិយោគរបស់ប្រទេសសិង្ហបុរីបង្ហាញចំណាប់​អារម្មណ៍ខ្ពស់លើ​គម្រោងមួយនេះ។
នៅថ្ងៃទី០៩ ខែកញ្ញា ឆ្នាំ២០២០ លោកទេសរដ្ឋមន្ត្រី ស៊ុន ចាន់ថុល បានដឹកនាំគណៈប្រតិភូ ជួបប្រជុំពិភាក្សាស្ដីពីកិច្ចសហប្រតិបត្តិការរវាងកម្ពុជា និងសិង្ហបុរី ក្នុងការអភិវឌ្ឍគម្រោងមជ្ឈមណ្ឌលភស្ដុភារកម្មភ្នំពេញ និងចរចាកិច្ចព្រមព្រៀងជាមួយរដ្ឋមន្ត្រីអមខុទ្ធកាល័យនាយករដ្ឋមន្ត្រី និងជារដ្ឋមន្ត្រីទី២ទទួលបន្ទុកការអភិវឌ្ឍនិងហិរញ្ញវត្ថុសិង្ហបុរី ហេដ្ឋរចនាសម្ព័ន្ធអាស៊ី និងក្រុមហ៊ុន  តាមរយៈប្រព័ន្ធវីដេអូ។
កិច្ចប្រជុំនេះមានគោលបំណងបង្ហាញទិដ្ឋភាពទូទៅអំពីគម្រោង + ដែលឆ្លើយតបនឹងតម្រូវការរបស់មជ្ឈមណ្ឌលភស្តុភារកម្មភ្នំពេញ និងពង្រឹងសមត្ថភាពដឹកជញ្ជូន និងខ្សែច្រវ៉ាក់ផ្គត់ផ្គង់របស់កម្ពុជា, កំណត់លទ្ធផល និងគោលដៅសំខាន់ៗដែលត្រូវសម្រេចឱ្យបានតាមរយៈការអនុវត្តគម្រោង   +, កំណត់ជំហ៊ានបន្តបន្ទាប់ក្នុងការអភិវឌ្ឍកិច្ចព្រមព្រៀងក្របខណ្ឌរវាងក្រសួងសាធារណការ និងដឹកជញ្ជូន ក្រុមហ៊ុន  និងហេដ្ឋារចនាសម្ព័ន្ធអាស៊ី នឹងកំណត់ជនបង្គោលដើម្បីគាំទ្រគម្រោង ព្រមទាំងស្វែងរកដៃគូរអភិវឌ្ឍក្នុងស្រុក កំណត់គោលនយោបាយ និងការប្ដេជ្ញារបស់រាជរដ្ឋាភិបាលក្នុងការគាំទ្រគម្រោងនេះ។
ថ្លែងបើកកិច្ចប្រជុំ លោកទេសរដ្ឋមន្ត្រីបានបង្ហាញថា មជ្ឈមណ្ឌលភស្តុភារកម្មភ្នំពេញដើរតួនាទីយ៉ាងសំខាន់ក្នុងការជំរុញកំណើនសេដ្ឋកិច្ចកម្ពុជាឱ្យកាន់តែរីកចម្រើន ដើម្បីសម្រេចឱ្យបាននូវចក្ខុវិស័យរបស់ខ្លួនក្នុងការអភិវឌ្ឍកម្ពុជាទៅជាប្រទេសចំណូលមធ្យមកម្រិតខ្ពស់នៅឆ្នាំ២០៣០ និងប្រទេសចំណូលខ្ពស់នៅឆ្នាំ២០៥០។
លោកទេសរដ្ឋមន្ត្រីបានបន្តថា ដើម្បីឱ្យសម្រេចបាននូវផែនការអភិវឌ្ឍន៍ជាតិនេះ រាជរដ្ឋាភិបាល បាននឹងកំពុងធ្វើទំនើបកម្មហេដ្ឋារចនាសម្ព័ន្ធដឹកជញ្ជូន និងគ្រោងបង្កើតមជ្ឈមណ្ឌលភស្តុភារកម្មភ្នំពេញដើម្បីឆ្លើយតបទៅនឹងចក្ខុវិស័យខាងលើ។ លើសពីនោះទៀត ក្រសួង ក៏ដូចជារាជរដ្ឋាភិបាលចង់ឃើញកម្ពុជាជាទីផ្សារ និងមជ្ឈមណ្ឌលភស្តុភារកម្មបម្រើឱ្យវិស័យដឹកជញ្ជូនដល់ប្រទេសក្នុងតំបន់ ជាពិសេសប្រទេសថៃ វៀតណាម ឡាវ និងមីយ៉ាន់ម៉ាជាដើម។
បើតាមលោក ស៊ុន ចាន់ថុល មជ្ឈមណ្ឌលភស្តុភារកម្មភ្នំពេញ ត្រូវបានកំណត់ជាផែនការយុទ្ធសាស្ត្រទាំងក្នុងផែនការមេភស្តុភារកម្ម និងផែនការមេអន្តរកាលស្ដីពីការ តភ្ជាប់ប្រពន្ធ័ដឹកជញ្ជូនពហុមធ្យោបាយនិងភស្ដុភារកម្ម ដែលផែនការយុទុ្ធសាស្ត្រនេះបង្ហាញពីការតភ្ជាប់រវាងផ្លូវគោក ផ្លូវដែក ផ្លូវទឹក និងផ្លូវអាកាស សំដៅធានាបាននូវខ្សែសង្វាក់ដឹកជញ្ជូនប្រកបដោយភាពរលូន និងមានប្រសិទ្ធភាព។
លោកទេសរដ្ឋមន្ត្រី បានគូសបញ្ជាក់ថា កម្ពុជា បាននិងកំពុងសាងសង់ផ្លូវល្បឿនលឿនភ្នំពេញ-ព្រះសីហនុ និងហេដ្ឋារចនាសម្ព័ន្ធដទៃទៀត ដែលជាឆ្អឹងខ្នងសម្រាប់គាំទ្រគម្រោងមជ្ឈមណ្ឌលភស្តុភារកម្មភ្នំពេញនេះ។
លោកទេសរដ្ឋមន្ត្រី បានបង្ហាញនូវការគាំទ្រចំពោះរដ្ឋាភិបាលសិង្ហបុរី នាយកប្រតិបត្តិហេដ្ឋារចនាសម្ព័ន្ធអាស៊ី និងស្វាគមន៍ក្រុមហ៊ុន  ដែលមានចំណាប់អារម្មណ៍លើគម្រោងអភិវឌ្ឍន៍មជ្ឈមណ្ឌលភស្តុភារកម្មភ្នំពេញនេះ ហើយរាជរដ្ឋាភិបាលកម្ពុជា បានត្រៀមខ្លួនរួចជាស្រេចក្នុងការជួយសហការ សម្របសម្រួល និងដោះស្រាយបញ្ហារាំងស្ទះ ដោយបានរៀបចំជាក្រុមការងារបច្ចេកទេសសម្រាប់សម្របសម្រួលការអនុវត្តគម្រោងនេះ។
លោក ស៊ុន ចាន់ថុល បានសម្ដែងនូវការកោតសសើរ និងថ្លែងអំណរគុណយ៉ាងជ្រាលជ្រៅចំពោះរដ្ឋាភិបាលសិង្ហបុរី ហេដ្ឋារចនាសម្ព័ន្ធអាស៊ី និងក្រុមហ៊ុន  ដែលមានបំណងចង់សិក្សា និងវិនិយោគលើវិស័យភស្តុភារកម្មនៅកម្ពុជា និងបានស្នើឱ្យភាគីទាំងនោះ ទាក់ទងមកក្រុមការងារបច្ចេកទេសរបស់ក្រសួង ដើម្បីឱ្យក្រុមការងារនេះជួយសម្របសម្រួល និងដោះស្រាយបញ្ហាជូន សំដៅឱ្យការអនុវត្តគម្រោងត្រូវតាមជំហាននិងកាលបរិច្ឆេទ​របស់ខ្លួនដែលបានគ្រោងទុកប្រកបដោយប្រសិទ្ធភាពខ្ពស់៕
(ភ្នំពេញ)៖ គណៈកម្មការសាងសង់ផ្លូវទាំង៣៨ខ្សែក្នុងក្រុងសៀមរាប ដឹកនាំដោយសម្តេចពិជ័យសេនា ទៀ បាញ់ ឧបនាយករដ្ឋមន្ត្រី រដ្ឋមន្ត្រីក្រសួងការពារជាតិ និងជាប្រធានគណៈកម្មការសាងសង់ផ្លូវ៣៨ខ្សែក្នុងក្រុងសៀមរាប បានជួបប្រជុំគ្នាជាលើកដំបូងនៅរសៀលថ្ងៃទី០៩ ខែកញ្ញា ឆ្នាំ២០២០នេះ នៅទីស្តីការក្រសួងសាធារណការ និងដឹកជញ្ជូន។
កិច្ចប្រជុំជាលើកដំបូងរបស់គណៈកម្មការសាងសង់ផ្លូវក្នុងក្រុងសៀមរាបនេះ ក៏មានការអញ្ជើញចូលរួមពីលោកឧបនាយករដ្ឋមន្ត្រី ជា សុផារ៉ា រដ្ឋមន្ត្រីក្រសួងរៀបចំដែនដី នគរូបនីយកម្ម និងសំណង់ និងជាអនុប្រធានគណៈកម្មការ, លោកទេសរដ្ឋមន្ត្រី ស៊ុន ចាន់ថុល រដ្ឋមន្ត្រីក្រសួងសាធារណការ និងដឹកជញ្ជូន និងជាអនុប្រធានអចិន្ត្រៃយ៍ ព្រមទាំងសមាជិក សមាជិកា ពាក់ព័ន្ធដទៃទៀត។
សម្តេចតេជោ ហ៊ុន សែន នាយករដ្ឋមន្ត្រីកម្ពុជា ក្នុងកិច្ចប្រជុំគណៈរដ្ឋមន្ត្រីនាព្រឹកថ្ងៃទី០៤ ខែកញ្ញា ឆ្នាំ២០២០ថ្មី បានប្រកាសទម្លាក់កញ្ចប់ថវិកាជាតិចន្លោះពី ១០០ ទៅ ១៥០លានដុល្លារអាមេរិក ដើម្បីសាងសង់ និងកែលម្អផ្លូវចំនួន ៣៨ខ្សែ នៅទីរួមខេត្តសៀមរាប។ សម្តេចតេជោ ហ៊ុន សែន បានគូសបញ្ជាក់ថា ការសម្រេចសាងសង់ផ្លូវទាំង ៣៨ខ្សែនៅទីរួមខេត្តសៀមរាបនេះ មិនត្រឹមតែជាការធ្វើឱ្យប្រសើរឡើងនូវប្រព័ន្ធហេដ្ឋារចនាសម្ព័ន្ធក្នុងក្រុងសៀមរាប ដែលជាទីក្រុងទេសចរណ៍ដ៏ល្បាញល្បីរបស់កម្ពុជាប៉ុណ្ណោះទេ តែក៏ជាការរួមចំណែកផ្តល់ការងារជូនប្រជាពលរដ្ឋក្នុងកំលុងពេលជួបវិបត្តិកូវីដ១៩នេះផងដែរ។
ការស្តារឡើងវិញនូវហេដ្ឋារចនាសម្ព័ន្ធទាំងនេះ ជាការបើកទំព័រប្រវត្តិសាស្ត្រថ្មីមួយ មិនធ្លាប់មានពីមុនមកសម្រាប់ខេត្តសៀមរាប។ ការសម្រេចនេះ ជាការបង្ហាញឱ្យឃើញនូវការយកចិត្តទុកដាក់ពីប្រមុខរាជរដ្ឋាភិបាល ក្នុងការប្រែក្លាយទីក្រុងវប្បធម៌ប្រវត្តិសាស្ត្រ ដ៏សម្បូរបែបមួយនេះ ឲ្យកាន់តែមានភាពទាក់ទាញដល់ភ្ញៀវទេសចរ និងការវិនិយោគបន្ថែមទៀត ស្របទៅនឹងគោលនយោបាយអភិវឌ្ឍន៍របស់រាជរដ្ឋាភិបាល។
សម្ដេចពិជ័យសេនា ទៀ បាញ់ ឧបនាយករដ្ឋមន្ត្រី ប្រធានអង្គប្រជុំ បានសម្តែងនូវសេចក្តីសោមនស្សរីករាយ និងថ្លែងអំណរគុណយ៉ាងជ្រាលជ្រៅ ដល់សម្តេចតេជោនាយករដ្ឋមន្ត្រី ដែលបានសម្រេចផ្តល់ថវិកាជាតិ ដល់ការកែលម្អហេដ្ឋារចនាសម្ព័ន្ធដឹកជញ្ជូន នៅក្នុងក្រុងសៀមរាប ព្រមទាំងបានផ្តល់ទំនុកចិត្តដល់សម្តេចក្នុងការដឹកនាំគម្រោងនេះដោយផ្ទាល់ ដោយមានការចូលរួមជ្រោមជ្រែងពីក្រសួងជំនាញ រួមមានក្រសួងសាធារណការ និងដឹកជញ្ជូន ក្រសួងរៀបចំដែនដី នគរូបនីយកម្ម និងសំណង់ និងក្រសួង ស្ថាប័នពាក់ព័ន្ធផ្សេងទៀត។
ការស្ថាបនាផ្លូវក្នុងក្រុងសៀមរាប បើទោះមិនស្ថិតក្នុងដែនសមត្ថកិច្ចរបស់ក្រសួងសាធារណការ និងដឹកជញ្ជូនយ៉ាងណាក្តី លោកទេសរដ្ឋមន្ត្រី ស៊ុន ចាន់ថុល បានសម្រេចចិត្តលូកដៃសិក្សា និងរៀបចំគម្រោងក្នុងការកែលំអរផ្លូវក្នុងក្រុងសៀមរាប ដើម្បីជួយលើកកម្ពស់សម្រស់សោភ័ណភាពក្នុងខេត្តទេសចរណ៍វប្បធម៌ដ៏ល្បាញល្បីរបស់កម្ពុជា។
ថ្លែងទៅកាន់អង្គប្រជុំនាឱកាសនោះ លោកទេសរដ្ឋមន្ត្រី ស៊ុន ចាន់ថុល បានសម្ដែងនូវមោទនភាពជាអនេកដែលសម្តេចតេជោ បានទទួលយកគម្រោងសិក្សារបស់លោក និងបញ្ចេញកញ្ចប់ថវិកាក្នុងចំនួនទឹកប្រាក់យ៉ាងច្រើន ក្នុងស្ថានភាពកម្ពុជាក៏ដូចជាពិភពលោក កំពុងប្រឈមនឹងជំងឺកូវីដ១៩ ដើម្បីអភិវឌ្ឍហេដ្ឋារចនាសម្ព័ន្ធផ្លូវ ៣៨ខ្សែនៅក្នុងក្រុងសៀមរាប សំដៅកែប្រែមុខមាត់ថ្មី នៃទឹកដីអង្គរ ឱ្យកាន់តែមានភាពស្រស់បំព្រង និងកាន់តែមានភាពទាក់ទាញ។
លោកទេសរដ្ឋមន្ត្រី បានថ្លែងអំណរគុណយ៉ាងជ្រាលជ្រៅ ដែលគម្រោងនេះត្រូវបានដឹកនាំផ្ទាល់ដោយសម្តេចពិជ័យសេនា ទៀ បាញ់ និងមានការចូលរួម ជ្រោមជ្រែងពីសំណាក់លោកឧបនាយករដ្ឋមន្ត្រី ជា សុផារ៉ា តាមការសម្រេចដ៏ខ្ពង់ខ្ពស់ពីសម្តេចតេជោនាយករដ្ឋមន្ត្រី។
លោកទេសរដ្ឋមន្ត្រី ស៊ុន ចាន់ថុល បានប្ដេជ្ញាយ៉ាងមុតមាំថា នឹងខិតខំប្រឹងប្រែងអនុវត្តគម្រោងសាងសង់ហេដ្ឋារចនាសម្ព័ន្ធផ្លូវចំនួន ៣៨ខ្សែ នៅក្នុងទីក្រុងសៀមរាប ឱ្យទទួលបានជោគជ័យតាមការគ្រោងទុក ដោយសហការយ៉ាងជិតស្និទ្ធជាមួយគណៈកម្មការអន្តរក្រសួង ព្រមទាំងអាជ្ញាធរដែនដី និងភាគីពាក់ព័ន្ធផងដែរ។
លោកឧបនាយករដ្ឋមន្ត្រី ជា សុផារ៉ា រដ្ឋមន្ត្រីក្រសួងរៀបចំដែនដី នគរូបនីយកម្ម និងសំណង់ បានផ្តល់អនុសាសន៍ដ៏មានសារសំខាន់ មួយចំនួនរួមមាន៖ ការស្នើឱ្យមានការពិនិត្យឱ្យបានលម្អិតលើលក្ខណៈបច្ចេកទេសសាងសង់, គោរពតាមប្លង់គោលប្រើប្រាស់ដីក្រុងសៀមរាប ចក្ខុវិស័យឆ្នាំ២០៣៥ របស់គណៈកម្មាធិការរៀបចំដែនដី និងនគរូបនីកម្មថ្នាក់ជាតិ, ការសិក្សាឱ្យបានសព្វជ្រុងជ្រោយលើតម្រូវការ អភិវឌ្ឍន៍ហេដ្ឋារចនាសម្ព័ន្ធ ក្នុងក្រុងសៀមរាបទាំងមូលធ្វើជាផែនការមេ ការសាងសង់ផ្លូវដែលមានលក្ខណៈតភ្ជាប់ពីចំណុចចាប់ផ្តើមដល់ចំណុចគោលដៅនីមួយៗ, ការជ្រើសរើសប្រតិបត្តិករសម្រាប់ការសាងសង់ដែលមានបទពិសោធន៍ សម្រាប់ការអនុវត្តការងារសាងសង់ មានគ្រឿងចក្រគ្រប់គ្រាន់ និងមានទំនួលខុសត្រូវការងារខ្ពស់, ការសម្របសម្រួលឯកសារគម្រោង, ការគ្រប់គ្រងការដ្ឋានសាងសង់ ដើម្បីបញ្ចៀសការកកស្ទះចរាចរណ៍, ការកំណត់រយៈពេលសាងសង់ពី១២ ទៅ ១៤ខែ និងការត្រៀមរៀបចំដើម្បីបើកការដ្ឋានជាផ្លូវការ នាពេលឆាប់ៗខាងមុខនេះ ជាដើម។
លោកឧបនាយករដ្ឋមន្ត្រី ជា សុផារ៉ា បានគូសបញ្ជាក់ដែរថា គម្រោងសាងសង់ហេដ្ឋារចនាសម្ព័ន្ធផ្លូវចំនួន៣៨ខ្សែនេះ គឺជាការបញ្ជាក់ឱ្យឃើញពីការខិតខំប្រឹងប្រែងពុះពារឧបសគ្គ របស់រាជរដ្ឋាភិបាលកម្ពុជា ក្រោមការដឹកនាំដ៏ឈ្លាសវៃរបស់សម្តេចតេជោនាយករដ្ឋមន្ត្រី ទោះបីជាកម្ពុជាកំពុងស្ថិតក្នុងស្ថានភាពប្រឈមនឹងជំងឺកូវីដ-១៩ យ៉ាងណាក៏ដោយ។
សម្ដេចពិជ័យសេនាឧបនាយករដ្ឋមន្ត្រី បានណែនាំឱ្យក្រុមការងារបច្ចេកទេសនៃក្រសួងទាំងពីរ ចុះពិនិត្យ សិក្សា និងធ្វើការវាយតម្លៃ បញ្ជាក់ឱ្យបានល្អិតល្អន់ លើស្ថានភាពជាក់ស្តែងផ្លូវទាំង ៣៨ខ្សែ ដែលបានស្នើឡើងនេះ ដើម្បីឈានទៅរកការ ឯកភាពគ្នា ក្នុងកម្រិតបច្ចេកទេសរួមមួយ ដែលអាចធានា នូវការសាងសង់ផ្លូវប្រកបដោយគុណភាពខ្ពស់ និងមាននិរន្តរភាពយូរអង្វែង។
អង្គប្រជុំបានសម្រេចឯកភាពគ្នាថា ប្លង់នៃការសិក្សាលម្អិត និងផែនការនៃការអនុវត្តគម្រោងនេះ នឹងត្រូវបង្ហាញជូន ក្នុងកិច្ចប្រជុំ គណៈកម្មការអន្ដរក្រសួងដើម្បីសិក្សា និងអនុវត្តគម្រោងស្ថាបនាហេដ្ឋារចនាសម្ព័ន្ធផ្លូវចំនួន ៣៨ខ្សែ ដែលគ្រោងនឹងធ្វើឡើងនៅក្រុងសៀមរាប នាថ្ងៃទី២៣ ខែកញ្ញា ខាងមុខនេះ៕
(ភ្នំពេញ)៖ នាយឧត្តមសេនីយ៍ គន់ គីម អតីតភាពជាស្ថាបនិកទីបញ្ជាការដ្ឋានអង្គរក្ស និងជាបេសកជនពិសេសរបស់រាជរដ្ឋាភិបាល បានសម្តែងការអបអរសាទរ ចំពោះជោគជ័យ និងការសម្រេចបានសមិទ្ធផលដ៏ឧត្តុង្គឧត្តម និងត្រជះត្រចង់សម្រាប់បុព្វហេតុសង្គមជាតិ និងការរក្សាសុខសុវត្ថិភាពជូនសម្តេចតេជោ ហ៊ុន សែន នាយករដ្ឋមន្ត្រីកម្ពុជា ក្នុងរយៈពេលប្រមាណ ៣០ឆ្នាំកន្លងទៅនេះ។
បញ្ជាការដ្ឋានអង្គរក្ស ដែលមាននាយឧត្តមសេនីយ៍ ហ៉ីង ប៊ុនហៀង ជាមេបញ្ជាការនាពេលបច្ចុប្បន្ន នៅព្រឹកថ្ងៃទី០៩ ខែកញ្ញា ឆ្នាំ២០២០នេះ បានប្រារព្ធពិធីអបអរសាទរខួបអនុស្សាវរីយ៍គម្រប់ខួប ៣០ឆ្នាំ នៃថ្ងៃប្រកាសបង្កើតកងវរសេនាតូចលេខ ២៤៦ (២៤ មិថុនា ១៩៩០ -២៤ មិថុនា ២០២នប០) និងខួបអនុស្សាវរីយ៍គម្រប់១១ឆ្នាំ ថ្ងៃប្រកាសបង្កើតបញ្ជាការដ្ឋានអង្គរក្ស (០៤ កញ្ញា ២០០៩ -០៤ កញ្ញា ២០២០)។
ក្នុងពិធីដែលបានរៀបចំធ្វើឡើងយ៉ាងអធឹកអធមក្រោមអធិបតីភាពលោកឧត្តមសេនីយ៍ឯក ហ៊ុន ម៉ាណែត អគ្គមេបញ្ជាការរងកងយោធពលខេមរភូមិន្ទ និងជាមេបញ្ជាការកងទ័ពជើងគោក បានគូសរំលេចនូវស្នាដៃជាច្រើនរបស់ទីបញ្ជាការដ្ឋានអង្គរក្ស ដែលសម្រេចបានក្នុងបុព្វហេតុសង្គមជាតិ។ ជាពិសេសការប្រកាន់ជំហរប្តូរផ្តាច់ក្នុងការរក្សាឱ្យបាននូវសុខសន្តិភាព ស្ថេរភាពសង្គម និងការរក្សាឱ្យបាននូវសុខសុវត្ថិភាពជូនសម្តេចតេជោ ហ៊ុន សែន ប្រមុខរាជរដ្ឋាភិបាល។
ក្រៅតែពីសកម្មភាពក្នុងការចូលរួមការពារបូរណភាពទឹកដី និងរក្សាសុខសុវត្ថិភាពជូនប្រមុខរាជរដ្ឋាភិបាលហើយនោះ ក្នុងរយៈពេលប្រមាណ ៣០ឆ្នាំមកនេះ ទីបញ្ជាការដ្ឋានអង្គរក្ស ក៏បានចូលរួមក្នុងសកម្មភាពមនុស្សធម៌ជាច្រើនរួមមានទាំងសកម្មភាពសង្គ្រោះគ្រោះមហន្តរាយផ្សេងៗផងដែរ។
នាយឧត្តមសេនីយ៍ គន់ គីម ស្ថាបនិកមួយរូបនៃទីបញ្ជាការដ្ឋានអង្គរក្សក្នុងខួបអនុស្សាវរីយ៍៣០ឆ្នាំនេះ បានបង្ហាញក្តីនឹករលឹកដល់ស្នាមអនុស្សាវរីយ៍ជាច្រើនជាមួយសហសេវិក និងយុទ្ធមិត្តទាំងអស់ ដែលបានរួមគ្នាធ្វើពលិកម្មយ៉ាងស្វិតស្វាញ និងអង់អាចក្លាហានជាទីបំផុត ដើម្បីបុព្វហេតុស្ថេរភាព និងសុខសន្តិភាពជូនសង្គមជាតិ និងប្រជាជនកម្ពុជា។ ជាពិសេសការការពារឱ្យបាននូវរាជរដ្ឋាភិបាលដឹកនាំដោយសម្តេចតេជោ ហ៊ុន សែន ពីក្រុមមនុស្សចិត្តពិសពុល។
ក្រៅពីរំលឹកដល់អនុស្សាវរីយ៍ផ្អែមល្ហែមជាច្រើនជាមួយសហវិក និងយុទ្ធមិត្តហើយនោះ នាយឧត្តមសេនីយ៍ គន់ គីម ក៏បានបង្ហាញការអបអរសាទរ និងវាយតម្លៃខ្ពស់ចំពោះសមិទ្ធផលរបស់ទីបញ្ជាការដ្ឋានអង្គរក្សដឹកនាំដោយនាយឧត្តមសេនីយ៍ ហ៉ីង ប៊ុនហៀង ដែលបានប្រឹងប្រែងអស់កម្លាំងកាយចិត្តក្នុងការបម្រើជាតិ មាតុភូមិ និងសកម្មភាពមនុស្សធម៌ទាំងឡាយ។ ជាពិសេសការប្តូរផ្តាច់ចិត្តយ៉ាងមុះមុតបំផុតដោយឥតរុញរាគ្រប់កាលៈទេសៈទាំងអស់ ក្នុងការរក្សសុខសុវត្ថិភាពជូនសម្តេចតេជោប្រមុខរាជរដ្ឋាភិបាល និងសម្តេចកិត្តិព្រឹទ្ធបណ្ឌិត ប៊ុន រ៉ានី ហ៊ុនសែន។
នាយឧត្តមសេនីយ៍ គន់ គីម បានសង្កត់ធ្ងន់ថា ពលិកម្មរបស់កងអង្គរក្សគ្រប់រូប បានរួមចំណែកធំធេងណាស់ សម្រាប់សុខសន្តិភាពរបស់សង្គមជាតិ និងធ្វើឱ្យប្រជាពលរដ្ឋខ្មែររស់នៅក្នុងសេចក្តីសុខដុមរមនា។
ក្នុងឱកាសអបអរសាទរខួប៣០ឆ្នាំនេះ នាយឧត្តមសេនីយ៍ គន់ គីម បានបួងសួង និងប្រសិទ្ធពរជ័យជូនបញ្ជាការដ្ឋានអង្គរក្សទទួលបានជោគជ័យត្រជះត្រចង់បន្តទៀតលើបេសកកម្មការងារ និងភារកិច្ចរបស់ខ្លួន៕
(ភ្នំពេញ)៖ លោកឧបនាយករដ្ឋមន្រ្តី ប្រាក់ សុខុនរដ្ឋមន្រ្តីការបរទេស និងសហប្រតិបត្តិការអន្តរជាតិកម្ពុជា នៅថ្ងៃទី០៩ ខែកញ្ញា ឆ្នាំ២០២០នេះ បានអញ្ជើញចូលរួមកិច្ចប្រជុំមួយចំនួន ក្នុងក្របខ័ណ្ឌអាស៊ាន។ កិច្ចប្រជុំក្របខ័ណ្ឌអាស៊ាននេះ រៀបចំឡើង តាមប្រព័ន្ធវីដេអូ ចាប់ពីថ្ងៃទី០៩ ដល់ថ្ងៃទី១២ ខែកញ្ញា ឆ្នាំ២០២០។
ការចូលរួមកិច្ចប្រជុំនេះ ធ្វើឡើងតបតាមការអញ្ជើញរបស់ លោក ផាម ប៊ិញមិញ ឧបនាយករដ្ឋមន្រ្តី រដ្ឋមន្រ្តីការបរទេស នៃសាធារណរដ្ឋសង្គមនិយមវៀតណាម ក្នុងនោះមានកិច្ចប្រជុំដូចខាងក្រោម៖
* កិច្ចប្រជុំរដ្ឋមន្រ្តីការបរទេសអាស៊ានលើកទី៥៣* កិច្ចប្រជុំគណៈកម្មការតំបន់អាស៊ីអាគ្នេយ៍គ្មានអាវុធនុយក្លេអ៊ែរ* កិច្ចប្រជុំក្រុមប្រឹក្សាសម្របសម្រួលអាស៊ានលើកទី២៧* កិច្ចប្រជុំពិសេសនៃក្រុមប្រឹក្សាសម្របសម្រួលអាស៊ាន ស្តីពីការអភិវឌ្ឍក្នុងអនុតំបន់* កិច្ចប្រជុំរដ្ឋមន្រ្តីការបរទេសអាស៊ានបូកបីលើកទី២១* កិច្ចប្រជុំរដ្ឋមន្រ្តីការបរទេសនៃកិច្ចប្រជុំកំពូលអាស៊ី-បូព៌ាលើកទី១០* ជំនួបរវាងរដ្ឋមន្រ្តីការបរទេសអាស៊ានជាមួយតំណាងគណៈកម្មការអន្តររដ្ឋាភិបាលអាស៊ានស្តីពីសិទ្ធិមនុស្ស* កិច្ចសន្ទនារដ្ឋមន្រ្តីការបរទេសអាស៊ាន ស្តីពីការពង្រឹងតួនាទីរបស់ស្ត្រីសម្រាប់សន្តិភាព និង សន្តិសុខប្រកបដោយចីរភាព ក្នុងឱកាសកិច្ចប្រជុំរដ្ឋមន្រ្តីការបរទេសអាស៊ានលើកទី៥៣* កិច្ចប្រជុំវេទិកាតំបន់អាស៊ានលើកទី២៧ និង* សន្និសីទក្រោយកិច្ចប្រជុំរដ្ឋមន្រ្តីការបរទេសអាស៊ាន ជាមួយដៃគូសន្ទនាទាំង១០ របស់អាស៊ាន។
ក្រសួងការបរទេសកម្ពុជា បានបញ្ជាក់ថា កិច្ចប្រជុំរដ្ឋមន្រ្តីការបរទេសអាស៊ានលើកទី៥៣ និងកិច្ចប្រជុំពាក់ព័ន្ធ ពិនិត្យមើលឡើងវិញផែនការលំអិតរបស់អាស៊ាន និងការអនុវត្តធម្មនុញ្ញអាស៊ាន ផ្តោតការយកចិត្តទុកដាក់ទៅលើវិធី និងមធ្យោបាយនានា ដើម្បីសម្រេចបាននូវការកសាងសហគមន៍អាស៊ាន និងអនុសាសន៍នានា សម្រាប់ចក្ខុវិស័យសហគមន៍អាស៊ានក្រោយឆ្នាំ២០២៥ និងលើកកម្ពស់បន្ថែមទៀតនូវឯកភាព និងសាមគ្គីភាព ភាពរឹងមាំ សមាហរណកម្មនិងការតភ្ជាប់ក្នុងរង្វង់អាស៊ាន ព្រមទាំងការធ្វើទំនាក់ទំនង ជាមួយសហគមន៍ពិភពលោក។ កិច្ចប្រជុំក៏ពិភាក្សាផងដែរអំពីផលប៉ះពាល់លើសង្គម-សេដ្ឋកិច្ចដោយសារជំងឺកូវីដ-១៩ និងផែនការស្តារឡើងវិញគ្រប់ជ្រុងជ្រោយរបស់អាស៊ាន៕
(ភ្នំពេញ)៖ ក្រសួងសុខាភិបាល និងអាកាសចរណ៍ បានប្រជុំពិភាក្សាអំពី វិធានការប្រយុទ្ធនឹងជំងឺកូវីដ-១៩ ក្នុងវិស័យដឹកជញ្ជូនផ្លូវអាកាស ដែលរៀបចំឡើងនៅទីស្តីការរដ្ឋលេខាដ្ឋានអាកាសចរណ៍ស៊ីវិល នាថ្ងៃទី០៩ ខែកញ្ញា ឆ្នាំ២០២០។
កិច្ចប្រជុំនេះដឹកនាំដោយ លោក ជា អូន រដ្ឋលេខាធិការប្រចាំការ នៃរដ្ឋលេខាធិការដ្ឋានអាកាសចរណ៍ ស៊ីវិល និងលោកស្រីវេជ្ជបណ្ឌិត យក់ សម្បត្តិ រដ្ឋលេខាធិការក្រសួងសុខាភិបាល និងមានការចូលរួមពីតំណាងក្រុមហ៊ុនអាកាសចរណ៍ក្នុងស្រុកចំនួន៦ ដែលកំពុងប្រតិបត្តិការអាជីវកម្មនៅកម្ពុជា។
លោកស្រីរដ្ឋលេខាធិការ បានលើកឡើងពីស្ថានភាព និងការគ្រប់គ្រងជំងឺកូវីដ-១៩នៅកម្ពុជា ព្រមទាំងកិច្ចសហការយ៉ាងល្អរបស់ស្ថាប័នពាក់ព័ន្ធទាំងអស់ រួមទាំងប្រទេសជាមិត្ត ដើម្បីទប់ស្កាត់ករណីនាំចូលពីក្រៅប្រទេស និងការពារឱ្យបាននូវការចម្លងចូលសហគមន៍ ដែលអាចនឹងកើតមានជាយថាហេតុ។
ក្រសួងសុខាភិបាល ក៏បានចែករំលែកនូវនីតិវិធីប្រតិបត្តិស្តង់ដាសម្រាប់អាជីវកម្មអាកាសចរស៊ីវិលផងដែរ។ ក្នុងឱកាសនោះ ក្រុមហ៊ុនអាជីវកម្មអាកាសចរណ៍ក្នុងស្រុកចំនួន៣ ក៏បានចែករំលែកនូវវិធានការការពារការចម្លងកូវីដ-១៩ ដែលបាននឹងកំពុងអនុវត្ត ព្រមទាំងបានប្តេជ្ញាថា នឹងអនុវត្តតាមវិធានសុខាភិបាល៕
(ភ្នំពេញ)៖ អគ្គិសនីកម្ពុជា () បានចេញសេចក្តីជូនដំណឹង ស្តីពីការអនុវត្តការងារជួសជុល ផ្លាស់ប្តូរ តម្លើងបរិក្ខារនានា និងរុះរើគន្លងខ្សែបណ្តាញអគ្គិសនី របស់អគ្គិសនីកម្ពុជា ដើម្បីបង្កលក្ខណៈងាយស្រួលដល់ការដ្ឋានពង្រីកផ្លូវ រយៈពេល៤ថ្ងៃ ចាប់ពីថ្ងៃទី១០ ដល់ថ្ងៃទី១៣ ខែកញ្ញា ឆ្នាំ២០២០ នៅតំបន់មួយចំនួនទៅតាមពេលវេលា និងទីកន្លែង។
ទោះជាមានការខិតខំថែរក្សា មិនឲ្យមានការប៉ះពាល់ដល់ការផ្គត់ផ្គង់អគ្គិសនីធំដុំ ប៉ុន្តែការផ្គត់ផ្គង់ចរន្តអគ្គិសនី នៅតំបន់មួយចំនួន អាចនឹងមានការរអាក់រអួលខ្លះៗ ជៀសមិនផុតដែលអគ្គិសនីកម្ពុជា ស្នើសុំអភ័យទោសទុកជាមុន៕
សម្រាប់ព័ត៌មានលម្អិត សូមអានសេចក្ដីជូនដំណឹង របស់អគ្គិសនីកម្ពុជាទាំងស្រុង៖
(បាត់ដំបង)៖ លោក អ៊ុយ រី ប្រធានក្រុមប្រឹក្សាខេត្តបាត់ដំបង និងលោក ងួន រតនៈ អភិបាលខេត្តបាត់ដំបង នាថ្ងៃទី០៩ ខែកញ្ញា ឆ្នាំ២០២០នេះ បានដឹកនាំគណៈប្រតិភូចុះជួបសំណេះសំណាលសួរសុខទុក្ខ ជាមួយនគរបាលនៃកងវរសេនាតូចការពារព្រំដែនគោកលេខ ៨១៧ ស្ថិតក្នុងស្រុកសំពៅលូន និងកងវរសេនាតូចការពារព្រំដែនគោក ៨១៩ ស្ថិតក្នុងស្រុកកំរៀង។
កម្មវិធីសកម្មភាពនេះដែរក៏មានការអញ្ជើញចូលរួមពីសមាជិកក្រុមប្រឹក្សាខេត្ត អភិបាលរងខេត្ត ប្រធានមន្ទី-អង្គភាពជុំវិញខេត្ត និងអ្នកតំណាងរបស់ក្រុមហ៊ុនសូគីម៉ិច ដែលជាសម្ពន្ធមេត្រីភាព ព្រមទាំងមន្រ្ដីរាជការមួយចំនួនទៀត។
នាឱកាសនោះ លោក ងួន រតនៈ បានឱ្យដឹងថា សកម្មភាពទាំងនេះជាប្រពៃណីរបស់រដ្ឋបាលខេត្ត ជាមួយសម្ពន្ធមេត្រីភាពក្រុមហ៊ុនសូគីមិច ដែលតែងតែធ្វើឡើងជារៀងរាល់ឆ្នាំនៅមុនពេលរដូវភ្ជុំបិណ្ឌ និងបុណ្យចូលឆ្នាំថ្មីប្រពៃណីជាតិ ក្នុងគោលបំណងលើកទឹកចិត្តដល់កម្លាំងនគរបាលការពារព្រំដែនគោកទាំងអស់ ខណៈកំពុងខិតខំបំពេញភារកិច្ចចំពោះមុខ ដែលរាជរដ្ឋាភិបាលប្រគល់ឲ្យ ដោយទទួលបានលទ្ធផលយ៉ាងល្អ ពោលគឺនៅតាមបណ្ដោយព្រំដែនជាមួយប្រទេសជិតខាង មិនមានបញ្ហាអ្វីកើតឡើងឡើយ។
លោកបានបញ្ជាក់ថា ក្រៅពីភារកិច្ចការពារព្រំដែនគោក កម្លាំងនគរបាលក៏បានរួមចំណែកយ៉ាងសកម្មក្នុងការអនុវត្តនូវគោលនយោបាយ «ភូមិ-ឃុំមានសុវត្ថិភាព» ពិសេសបានចូលរួមក្នុងការអភិវឌ្ឍមូលដ្ឋានភូមិ-ឃុំ ជាមួយអាជ្ញាធរគ្រប់លំដាប់ថ្នាក់ទៀតផង។
ជាងនេះទៀត កម្លាំងការពារព្រំដែនគោកក៏បានចូលរួមយ៉ាងសកម្មជាមួយរាជរដ្ឋាភិបាល ក៏ដូចជាក្រសួងសុខាភិបាលក្នុងកិច្ចការពារការរីករាលដាលជំងឺកូវីដ-១៩ ពិសេសចូលរួមពិនិត្យដោះស្រាយចំពោះប្រជាពលរដ្ឋខ្មែរដែលវិលត្រឡប់មកពីប្រទេសថៃវិញ ទៅតាមគោលការណ៍ណែនាំរបស់ក្រសួងសុខាភិបាល។
លោកអភិបាលខេត្តបានផ្ដាំផ្ញើឲ្យកម្លាំងនគរបាលការពារព្រំដែនគោកបន្តសកម្មភាពនេះបន្តទៀត សំដៅធ្វើយ៉ាងណាទប់ស្កាត់ការលួចឆ្លងដែនខុសច្បាប់នានា ទប់ស្កាត់ការរីករាលដាលនូវជំងឺកូវីដ-១៩ ជាពិសេសទប់ស្កាត់ភាពអសន្ដិសុខមួយចំនួនបង្កឡើងដោយក្រុមអគតិមួយក្ដាប់តូច ដូចជាការញុះញុងមូលបង្កាច់ផ្សេងៗ ធ្វើឲ្យមានការស្អប់គ្នាទៅវិញទៅមក បង្កអសន្ដិសុខជាដើម។
ជាមួយគ្នានោះ រដ្ឋបាលខេត្តបាត់ដំបង និងក្រុមហ៊ុនសូគីមិច បាននាំមកនូវគ្រឿងបរិភោគមួយចំនួនមកចែកជូនដល់កងវីរសេនាតូចទាំងពីរ ដោយក្នុងមួយវរសេនាតូចទទួលបានសាច់ជ្រូក ១០០គីឡូក្រាម នំអន្សម ១ស្លឹក ព្រមទាំងមីភេសជ្ជៈមួយចំនួន និងថវិកា ៤,០០០,០០០រៀល ដែលជារបស់រដ្ឋបាលខេត្ត និង ២,០០០,០០០រៀលទៀតជារបស់ក្រុមហ៊ុនសូគីមិច។
បន្ទាប់ពីសួរសុខទុក្ខនគរបាលខាងលើនេះហើយ ថ្នាក់ដឹកនាំ និងគណៈប្រតិភូទាំងអស់ក៏បានចូលបុណ្យវេនចំនួន ៣វត្ត នៅក្នុងស្រុកសំពៅលូន ស្រុកភ្នំព្រឹក និងស្រុកកំរៀង ក្នុងនោះលោកអភិបាលខេត្ត ងួន រតនៈ ក៏បានចូលបច្ច័យក្នុងមួយវត្ត ២,០០០,០០០រៀល និងទេយ្យទានជាគ្រឿងឧបភោគបរិភោគមួយចំនួនទៀតផងដែរ៕
(ភ្នំពេញ)៖ វិទ្យាស្ថានសេដ្ឋកិច្ច និងហិរញ្ញវត្ថុ នៃក្រសួងសេដ្ឋកិច្ច និងហិរញ្ញវត្ថុ និងសាលាជាតិរដ្ឋបាលមូលដ្ឋាន នៃក្រសួងមហាផ្ទៃ បានចុះអនុស្សារណៈនៃការយោគយល់គ្នា () ដើម្បីពង្រឹងកិច្ចសហប្រតិបត្តិការលើការអប់រំលើការគ្រប់គ្រងហិរញ្ញវត្ថុសាធារណៈ ជូនដល់មន្ត្រីរាជការ។
ពិធីចុះហត្ថលេខាលើអនុស្សារណៈនៃការយោគយល់គ្នានេះ ធ្វើឡើងនៅថ្ងៃទី៩ ខែកញ្ញា ឆ្នាំ២០២០ នៅទីស្តីការក្រសួងសេដ្ឋកិច្ច និងហិរញ្ញវត្ថុ ក្រោមអធិបតីភាពលោកបណ្ឌិតសភាចារ្យ ហ៊ាន សាហ៉ីប រដ្ឋលេខាធិការ និងជាប្រធានក្រុមការងារកសាងសមត្ថភាពក្រសួងសេដ្ឋកិច្ច និងហិរញ្ញវត្ថុ និងលោក កុល វីរក្ស រដ្ឋលេខាធិការក្រសួងមហាផ្ទៃ។
ថ្លែងក្នុងពិធីនោះ លោកបណ្ឌិតសភាចារ្យ ហ៊ាន សាហ៉ីប បានបញ្ជាក់ថា ការចុះអនុស្សរណៈយោគយល់គ្នានេះ បង្ហាញពីការយកចិត្តទុកដាក់ក្នុងការពង្រឹងកិច្ចសហប្រតិបត្តិការរវាងក្រសួងសេដ្ឋកិច្ច និងហិរញ្ញវត្ថុ និងក្រសួងមហាផ្ទៃ ក្នុងការលើកកម្ពស់ការកសាង និងអភិវឌ្ឍសមត្ថភាពមន្ត្រីរាជការ សម្រាប់អនុវត្តការងារកែទម្រង់ការគ្រប់គ្រងហិរញ្ញវត្ថុសាធារណៈ និងកម្មវិធីកែទម្រង់គន្លឹះៗដទៃទៀត ស្របតាមចក្ខុវិស័យរាជរដ្ឋាភិបាលដែលចាត់ទុកថា ការកែទម្រង់ជាឧបករណ៍គោលនយោបាយគន្លឹះសម្រាប់ដោះស្រាយបញ្ហាប្រឈម និង បង្កើតកាលានុវត្តភាពថ្មីឆ្ពោះទៅមុខបន្តទៀត។
លោកបណ្ឌិតសភាចារ្យ បានគូសបញ្ជាក់បន្ថែមថា ការកែទម្រង់ការគ្រប់គ្រងហិរញ្ញវត្ថុសាធារណៈ ដែលត្រូវបានសម្តេចអគ្គមហាសេនាបតីតេជោ ហ៊ុន សែន នាយករដ្ឋមន្ត្រីនៃព្រះរាជាណាចក្រកម្ពុជា ដាក់ឱ្យអនុវត្តជាផ្លូវការកាលពីថ្ងៃទី៥ ខែធ្នូ ឆ្នាំ២០០៤ បានធ្វើឱ្យកម្ពុជាសម្រេចបានជោគជ័យត្រចះត្រចង់ក្នុងការបិទបញ្ចប់ជាស្ថាពរនូវបំណុលសាច់ប្រាក់រ៉ាំរ៉ៃ និងបង្កើតអតិរេកសាច់ប្រាក់ជាមូលដ្ឋានក្នុងការបង្កើនការវិនិយោគសាធារណៈលើវិស័យអាទិភាពសំខាន់ៗដូចជា វិស័យអប់រំ និងវិស័យសុខាភិបាល ព្រមទាំងអាចបង្កើនប្រាក់បៀវត្យជូនគ្រូបង្រៀន គ្រូពេទ្យ មន្រ្តីរាជការសាធារណៈ និងកងកម្លាំងប្រដាប់អាវុធគ្រប់ប្រភេទបានជាបន្តបន្ទាប់។
លោកបណ្ឌិតសភាចារ្យ បានសង្កត់ធ្ងន់ថា ផ្អែកតាមការវាយតម្លៃ និងបទពិសោធន៍អន្តរជាតិ ដើម្បីសម្រេចជោគជ័យលើការងារកែទម្រង់បែបនេះ គឺអាស្រ័យទៅនឹងសមត្ថភាពធនធានមនុស្ស និងការចូលរួមសហការអនុវត្តប្រកបដោយបុរេសកម្មក្នុងភាពជាម្ចាស់ និងឆន្ទៈមុតមាំពីគ្រប់ក្រសួងស្ថានប័ន ព្រោះថា វិសាលភាពនៃការកែទម្រង់មានលក្ខណៈទូលំទូលាយ និងស្មុគស្មាញ ហើយមានភាពប្រទាក់ក្រឡាស៊ីជម្រៅទៅនឹងកម្មវិធីកែទម្រង់គន្លឹះដទៃទៀតរបស់រាជរដ្ឋាភិបាល។ ក្នុងន័យនេះ ការកសាង និងអភិវឌ្ឍសមត្ថភាពមន្ត្រីរាជការលើជំនាញពាក់ព័ន្ធទៅតាមដំណាក់កាលនៃការងារកែទម្រង់ គឺជាការងារចាំបាច់ដែលគ្រប់ក្រសួងស្ថាប័នត្រូវបន្តយកចិត្តទុកដាក់ខ្ពស់។
លោកបណ្ឌិតសភាចារ្យ បានវាយតម្លៃខ្ពស់ចំពោះវិទ្យាស្ថានសេដ្ឋកិច្ច និងហិរញ្ញវត្ថុ ដែលបានសហការជាមួយដៃគូជាតិ អន្តរជាតិ និង អង្គភាពក្រោមឱវាទក្រសួងសេដ្ឋកិច្ច និងហិរញ្ញវត្ថុ ដើម្បីរៀបចំនិងអនុវត្តការបណ្តុះបណ្តាលជូនថ្នាក់ដឹកនាំ និងមន្រ្តីរាជការ ដែលបានឆ្លើយតបដោយជោគជ័យទៅនឹងតម្រូវការនៃការអនុវត្តការងារកែទម្រង់ការគ្រប់គ្រហិរញ្ញវត្ថុសាធារណៈនាពេលកន្លងមក ។
លោកបណ្ឌិតសភាចារ្យ រដ្ឋលេខាធិការក្រសួងសេដ្ឋកិច្ច និងហិរញ្ញវត្ថុ និងលោក កុល វីរក្ស រដ្ឋលេខាធិការក្រសួងមហាផ្ទៃ បានកោតសរសើរចំពោះវិទ្យាស្ថានសេដ្ឋកិច្ច និងហិរញ្ញវត្ថុ និង សាលាជាតិរដ្ឋបាលមូលដ្ឋាន នៃក្រសួងមហាផ្ទៃ ដែលបានសហការគ្នាយ៉ាងជិតស្និទ្ធក្នុងការរៀបចំឱ្យមានព្រឹត្តិការណ៍ដ៏មានសារសំខាន់នេះ ដោយបានគាំទ្រ និងលើកទឹកចិត្តដល់ស្ថាប័នបណ្តុះបណ្ដាលទាំងពីរ ឱ្យបន្តកិច្ចសហការកាន់តែស្អិតរមួតសំដៅជំរុញការអនុវត្តការងារកសាង និងអភិវឌ្ឍសមត្ថភាពមន្ត្រីរាជការទាំងនៅថ្នាក់ជាតិ និងថ្នាក់ក្រោមជាតិ ឱ្យទទួលបានជោគជ័យប្រកបដោយប្រសិទ្ធភាព និងទាន់ពេលវេលា៕
(កំពង់ស្ពឺ)៖ លោកកិត្តិសេដ្ឋាបណ្ឌិត ឆាយ ថន ទេសរដ្ឋមន្ត្រី រដ្ឋមន្ត្រីក្រសួងផែនការ បានស្នើដល់ក្រុមប្រឹក្សាឃុំ-សង្កាត់ អាជ្ញាធរមូលដ្ឋាន និងគ្រួសារដែលមានជីវភាពប្រសើរទាំងអស់ សូមយោគយល់ដល់គ្រួសារក្រីក្រពិតប្រាកដ ដើម្បីទទួលបានប្រាក់ឧបត្ថម្ភពីរាជរដ្ឋាភិបាលនាកំឡុងពេលនៃវិបត្តិកូវីដ-១៩។
ការថ្លែងបែបនេះរបស់លោក ឆាយ ថន ធ្វើឡើងក្នុងពិធីសំណេះសំណាលជាមួយក្រុមប្រឹក្សាឃុំសង្កាត់ និងគ្រួសារក្រីក្រចំនួន ៣ខេត្ត រួមមាន៖ ខេត្តកែប ខេត្តតាកែវ និងខេត្តកំពង់ស្ពឺ នាថ្ងៃទី០៩ ខែកញ្ញា ឆ្នាំ២០២០ ដែលមានការចូលរួមពីលោក សោម ពិសិដ្ឋ អភិបាលខេត្តកែប មន្ទីរផែនការខេត្តកែប ខេត្តតាកែវ ខេត្តកំពង់ស្ពឺ និងអាជ្ញាធរមូលដ្ឋានខេត្តពាក់ព័ន្ធអញ្ជើញចូលរួមផងដែរ។
លោកបានលើកឡើងថា រាជរដ្ឋាភិបាលកម្ពុជាដែលដឹកនាំដោយសម្តេចតេជោ ហ៊ុន សែន នាយករដ្ឋមន្ត្រី ក្នុងរយៈពេលប្រមាណជាង២០ឆ្នាំចុងក្រោយនេះ បាននាំនាវាកម្ពុជាឈានមកនូវភាពរីកចម្រើន ស្មើមុខស្មើមាត់លើឆាកអន្តរជាតិបានជំរុញឱ្យមានកំណើនសេដ្ឋកិច្ចកើនក្នុងរង្វង់ ៧% ជារៀងរាល់ឆ្នាំ ហើយតាមរយៈកំណើនសេដ្ឋកិច្ចនេះ រាជរដ្ឋាភិបាលបានបែងចែកផ្លែផ្កានៃកំណើនសេដ្ឋកិច្ចនេះ កាត់បន្ថយភាពក្រីក្របានមកត្រឹម ១៣.៥% ក្នុងឆ្នាំ២០១៤ និងបន្តធ្លាក់ចុះជាង ១% ជារៀងរាល់ឆ្នាំ បន្តកាត់បន្ថយនូវវិសមភាពសង្គម បន្តធានារក្សានូវចីរភាពបរិស្ថានធម្មជាតិ ក្នុងគោលដៅពង្រឹងនូវសន្តិភាពដ៏មានតម្លៃរបស់ជាតិ ប្រជាជនកម្ពុជា។
លោកបានបន្តថា ដោយសារវិបត្តិនៃការរីករាលដាលជំងឺកូវីដ១៩នេះ បានធ្វើឱ្យសេដ្ឋកិច្ចរបស់ពិភពលោក រួមនឹងកម្ពុជាត្រូវបានធ្លាក់ចុះ ប៉ះពាល់យ៉ាងខ្លាំងដល់សេដ្ឋកិច្ច ជាពិសេសប្រជាជនក្រីក្រតែម្តង។ ដោយមើលឃើញពីទុក្ខលំបាករបស់ប្រជាពលរដ្ឋ សម្តេចតេជោ ហ៊ុន សែន លោកបានប្រកាសឱ្យដំណើរការកម្មវិធីឧបត្ថម្ភសាច់ប្រាក់របស់រាជរដ្ឋាភិបាលជូនដល់គ្រួសារក្រីក្រ និងងាយរងគ្រោះ ក្នុងអំឡុងពេលនៃការរីករាលដាលនៃជំងឺកូវីដ១៩ កាលពីថ្ងៃទី២៤ ខែមិថុនា ឆ្នាំ២០២០ ដែលគិតមកដល់ពេលនេះអនុវត្តការបើកប្រាក់បានចំនួន ៣លើក រួចមកហើយដែលមានគ្រួសារក្រីក្រសរុបប្រមាណ ៦៧ម៉ឺនគ្រួសារ ស្មើនឹងប្រជាជនសរុបចំនួនប្រមាណ ២លាន៧សែននាក់ ទទួលបានប្រាក់ឧបត្ថម្ភ ហើយក្នុងនោះយើងក៏បានដកបណ្ណសមធម៌ដែលមានភាពមិនប្រក្រតី និងគ្រួសារដែលមានជីវភាពប្រសើរឡើងបានចំនួនប្រមាណជាង ១ម៉ឺន១ពាន់គ្រួសារ ផងដែរ។
លោកបានបន្ថែមទៀតថា ដើម្បីឱ្យកម្មវិធីឧបត្ថម្ភសាច់ប្រាក់នេះ បានទៅដល់ដៃប្រជាជនគ្រួសារក្រីក្រពិតប្រាកដ លោកបានឱ្យក្រុមប្រឹក្សាប្រឹក្សាឃុំ-សង្កាត់ មេភូមិ និងអ្នកមានចំណែកពាក់ព័ន្ធ មេត្តាធ្វើយ៉ាងកំណត់អត្តសញ្ញាណគ្រួសារក្រីក្រឱ្យច្បាស់លាស់ហ្មត់ចត់ រួមនឹងការដកបណ្ណសមធម៌ពីគ្រួសារដែលមានជីវភាពប្រសើរឡើងមកវិញ ជាពិសេសសូមជួយស្វែងរកប្រជាជនគ្រួសារក្រីក្រដែលពិតប្រាកដ ដោយមិនគិតហេតុផលនយោបាយ ឬហេតុផលណាមួយ ដើម្បីធានាថាមិនទុកអ្នកណាម្នាក់ចោល ដោយអត់បាយ ស្របតាមទឹកចិត្ត និងអនុសាសន៍ដ៏ថ្លៃថ្លារបស់សម្តេចតេជោនាយករដ្ឋមន្ត្រី។
ក្នុងនេះផងដែរ លោកក៏បានស្នើដល់ប្រជាជនគ្រួសារដែលមានជីវភាពប្រសើរទូទាំងប្រទេស សូមមេត្តាជួយដល់រាជរដ្ឋាភិបាល៖ ទី១ សូមមេត្តាកុំព្យាយាមបំបែកគ្រួសារ យកឱពុក ម្តាយជាចាស់ជរាចេញពីបន្ទុក ដើម្បីទទួលបានការឧបត្ថម្ភពីរាជរដ្ឋាភិបាល ខណៈពេលដែលកូនមានជីវភាពគ្រាន់បើ អាចមានលទ្ធភាពចិញ្ចឹមបីបាច់ថែរក្សាឱពុកម្តាយបាននៅឡើយ ទី២ សូមមេត្តាយោគយល់ដល់គ្រួសារក្រីក្រពិតប្រាកដដែលបានទទួលប្រាក់ឧបត្ថម្ភពីរាជរដ្ឋាភិបាល កុំច្រណែនគាត់ និងសូមជួយអបអរសាទរគ្រួសារក្រីក្រទាំងនោះ គឺវាពិតជាបានចូលរួមចំណែកយ៉ាងធំក្នុងការកសាងប្រទេសជាតិ។
ក្នុងដំណើរបេសកកម្មចុះសំណេះសំណាល និងសាកសួរសុខទុក្ខ ក៏ដូចជាស្វែងយល់ពីជីវិត និងអារម្មណ៍ពិតរបស់ប្រជាជនគ្រួសារក្រីក្រ លោកបានចុះសម្ភាសន៍ផ្ទាល់ដល់លំនៅដ្ឋាន រួមនឹងការផ្តល់ប្រាក់ឧបត្ថម្ភ រួមនឹងពាំនាំនូវការផ្តាំផ្ញើសាកសួរសុខទុក្ខពីសម្តេចតេជោ ហ៊ុន សែន ជូនដល់ពួកគាត់ ក្នុងឃុំមួយចំនួនក្នុងស្រុកចំនួនបីរួមមាន៖ ស្រុកដំណាក់ចង្អើរ ខេត្តកែប, ស្រុកត្រាំកក់ ខេត្តតាកែវ និងស្រុកបសេដ្ឋ ខេត្តកំពង់ស្ពឺ៕
(ត្បូងឃ្មុំ)៖ នាថ្ងៃទី០៩ ខែកញ្ញា ឆ្នាំ២០២០នេះ លោកស្រីធម្មហដ្ឋាមហាឧបាសិកាពុទ្ធសាសនូបត្ថម្ភក៍ សៀម សេងហាន ប៉ែន អ៊ាន និងលោកស្រី ឆន ហ៊ន កង ណែម បាននាំយកទេយ្យទានដ៍ថ្លៃថ្លារបស់សម្តេចកិត្តិព្រឹទ្ធបណ្ឌិត ប៊ុន រ៉ានី ហ៊ុនសែន ប្រធានកាកបាទក្រហមកម្ពុជា ជាគ្រឿងឧបរិភោគ បរិភោគ និងថវិការចូលរួមកាន់បិណ្ឌវេនទី៧ ចំនួន៣វត្ត រួមមាន វត្តបូទុមព្រឹក វត្តវាលម្លូ និងវត្តឧត្តមគិរីវង្សស្រះ នៅក្នុងឃុំពពេល ស្រុកពញាក្រែក ខេត្តត្បូងឃ្មុំ ។
ថ្លែងសំណេះសំណាលនាឱកាសនោះដែរ លោកស្រី សៀម សេងហាន ប៉ែន អ៊ាន បានពាំនាំនូវប្រសាសន៍ផ្តាំផ្ញើសាកសួរសុខទុក្ខ និងក្តីនឹករលឹកពីសំណាក់ សម្ដេចអគ្គមហាសេនាបតីតេជោ ហ៊ុន សែន នាយករដ្ឋមន្ត្រីនៃព្រះរាជាណាចក្រកម្ពុជា និងសម្តេចកិតិ្តព្រឹទ្ធបណ្ឌិត ប៊ុន រ៉ានី ហ៊ុនសែន ប្រធានកាកបាទក្រហមកម្ពុជា ដែលជានិច្ចកាលសម្តេច តែងតែគិតគូរដល់ពុទ្ធិចក្រ និងអាណាចក្រ និងសុខទុក្ខរបស់ប្រជាពលរដ្ឋគ្រប់ស្រទាប់វណ្ណៈ ដោយមិនប្រកាន់ពណ៌សម្បុរ ពូជសាសន៍ និន្នាការនយោបាយអ្វីឡើយ។
លោកស្រី បន្តថា ពិធីកាន់បិណ្ឌនេះ គឺជាការប្រណិប័តន៍តាមប្រពៃណីទំនៀមទម្លាប់ ប្រារព្ធពិធីបង្សុកូលឧទ្ទិសកុសលផលបុណ្យ ជូនដល់ដួងវិញ្ញាណក្ខន្ធដូនតា សាច់សាលោហិត ញាតិទាំង៧សន្តាន ឧបការីជនដែលបានចែកឋាន និងបុព្វបុរសស្នេហាជាតិ ដែលបានលះបង់ជីវិតដើម្បីជាតិ មានតុភូមិ និងប្រជាជន សូមឲ្យបានទៅសោយសុខ ក្នុងឋានបរមសុខ និងសុគតិភពតរៀងទៅ។
លោកស្រី ក៏បានផ្តាំផ្ញើដល់ប្រជាពលរដ្ឋ ត្រូវខិតខំយកចិត្តទុកដាក់ថែរក្សាសុខភាព ប្រកាន់ខ្ជាប់នូវ អនាម័យល្អ ហូបស្អាត ផឹកស្អាត និងរស់នៅស្អាត ដើម្បីជៀសវាង ពីជំងឺនានា ជាពិសេសត្រូវរួមគ្នាទប់ស្កាត់ ជំងឺឆ្លងកូវីដ១៩ ដោយអនុវត្តតាមវិធានការ របស់ក្រសួងសុខាភិបាល ឲ្យបានត្រឹមត្រូវ។
លោកស្រី សៀម សេងហាន ប៉ែន អ៊ាន បានអំពាវនាវឲ្យប្រជាពុទ្ធបរិស័ទទាំងអស់គ្នា កុំជឿលើឧបាយកលរបស់ក្រុមមនុស្សមួយចំនួន ដែលបានដើរញុះញង់ បំផុសបំផុល បំពុលបរិយាកាសសង្គមជាតិ បង្កអសន្តិសុខសង្គម ដែលចេតនា ចិញ្ចឹមចិត្តចង់បំផ្លាញសង្គមជាតិ ដែលកំពុងមានសុខសន្តិភាពពេញលេញ និងការអភិវឌ្ឍន៍ កំពុងមានការរីកចំរើននាពេលបច្ចុប្បន្ន។
សូមជម្រាបថា ទេយ្យទានដែលប្រគេនវត្តទាំង០៣រួមមាន៖*ប្រគេនវត្តបូទុមព្រឹក ហៅវត្តពពេល អង្ករ២០០គីឡូក្រាមទឹកសុទ្ធ ទឹកក្រូច៤០កេស មៀនកំប៉ុង០៤កេស ត្រីខ៤កេស កាកាវ៤កេស ទឹកដោះគោខាប់៤កេស មី២កេសធំ ស្ករស១០គីឡូក្រាម តែ០៤គីឡូក្រាម ប្រគេនព្រះសង្ឃចំនួន១២អង្គ ក្នុង១អង្គបច្ច័យ១០ម៉ឺនរៀល ជូនយាយជី តាជី ក្នុងម្នាក់ៗ០១ម៉ឺនរៀល ក្រណាត់ស ជូនបច្ច័យសម្រាប់កសាងវត្ត និងតម្រូវការចាំបាច់ប្រចាំថ្ងៃ ចំនួន០៧លានរៀល។*វត្តវាលម្លូ ប្រគេនទេយ្យទានជាគ្រឿងឧបរិភោគ បរិភោគ និងអង្ករ ២០០គីឡូ ក្រណាត់ស២០០ដុំ បច័្ទយចំនួន១០លានរៀល សម្រាប់កសាងវត្ត និងតម្រូវការប្រចាំថ្ងៃរបស់វត្ត ព្រមទាំងចែកជូនយាយជី តាជី ក្នុងម្នាក់ៗទទួលបាន១ម៉ឺនរៀល ព្រមទាំងក្រមា និងក្រណាត់ស បានគ្រប់ៗគ្នា។ *វត្តឧត្តមគិរីវង្សស្រះ ហៅវត្តស្រះ ប្រគេនបច្ច័យចំនួន៣លានរៀល និងគ្រឿងឧបភោគ បរិភោគ សរុបថវិការអស់ប្រមាណជាង២០លានរៀលផងដែរ៕
(ភ្នំពេញ)៖ លោកស្រី ឱ វណ្ណឌីន រដ្ឋលេខាធិការ និងអ្នកនាំពាក្យក្រសួងសុខាភិបាល សូមប្រកាសតាមរយៈបណ្តាញព័ត៌មាន   ជូនសាធារណជនឲ្យបានជ្រាបថា៖
«ឆ្លើយតបទៅនឹងសំណួរអ្នកសារព័ត៌មានជាច្រើន នៅយប់ថ្ងៃទី៩ ខែកញ្ញា ឆ្នាំ២០២០ ខ្ញុំសូមជម្រាបថា មានករណីជនជាតិចិន០២នាក់បានរត់ចេញពីសណ្ឋាគារមួយ ក្នុងរាជធានីភ្នំពេញ ពិតប្រាកដមែន។ ពួកគាត់ជាអ្នកដំណើរមកពីប្រទេសចិនមកដល់កម្ពុជានៅម៉ោងប្រហែល១១ថ្ងៃត្រង់នៃថ្ងៃទី០៨ ខែកញ្ញា ឆ្នាំ២០២០»។
លោកស្រី ឱ វណ្ណឌីន បានបញ្ជាក់បន្ថែមថា ក្រោយពីបានចូលស្នាក់នៅសណ្ឋាគារមួយក្នុងរាជធានីភ្នំពេញ ដើម្បីរង់ចាំលទ្ធផលធ្វើតេស្តរកវីរុសកូវីដ-១៩ ពួកគាត់ក៏មានទំនាស់គ្នីគ្នាគាត់ បន្ទាប់មកក៏រត់ចេញពីសណ្ឋាគារនោះតែម្តង។ បច្ចុប្បន្នអាជ្ញាធរមានសមត្ថកិច្ចបាន និងកំពុងតែស្រាវជ្រាវរកបុគ្គលទាំងពីរនាក់ខាងលើនេះ ហើយលទ្ធផលតេស្តរបស់ពួកគាត់ទាំងពីរនាក់គឺអវិជ្ជមានវីរុសកូវីដ-១៩ ដែលតម្រូវឲ្យបន្តធ្វើចត្តាឡីស័កជាបន្តទៀត៕
(ភ្នំពេញ)៖ នៅក្នុងកម្មវិធី «វេទិកាការងារ» ដែលរៀបចំដោយទីភ្នាក់ងារជាតិមុខរបរ និងការងារ () នៃក្រសួងការងារ និងបណ្តុះបណ្តាលវិជ្ជាជីវៈ ដោយបានសហការជាមួយក្រុមហ៊ុនធំៗចំនួន៤ ជាលទ្ធផលឃើញថា បេក្ខជនចំនួន ១២នាក់ជាប់ជាស្ថាពរ និង ១៤៣នាក់ទៀតជាប់បឋមជាមួយក្រុមហ៊ុនទាំង៤។
កម្មវិធីវេទិកាការងារ ដែលបានធ្វើឡើងនៅថ្ងៃទី០៩ ខែកញ្ញា ឆ្នាំ២០២០នេះ មានសិស្ស\និស្សិត យុវជន អ្នកស្វែងរកការងារធ្វើ បានមកដាក់ពាក្យ និងសម្ភាសផ្ទាល់ ចំនួន ១៩៦នាក់ (ស្រី ១១៩នាក់)។
ក្រុមហ៊ុនធំៗទាំង៤ ដែលបានចូលរួមក្នុងវេទិកាការងារនេះ ហើយត្រូវការជ្រើសរើសបុគ្គលិកជាង ៣០០នាក់នោះ រួមមាន៖  . (),   &  ., ,    ,    ។
គួរបញ្ជាក់ផងដែរថា កម្មវិធី «វេទិកាការងារ» គឺជាផ្នែកមួយនៃយន្តការរបស់រាជរដ្ឋាភិបាល ក្នុងការផ្ដល់ឱកាសដល់សាធារណៈជនទូទៅ ជាពិសេសយុវជនដែលចង់ស្វែងការងារធ្វើ អ្នកស្វែងរកកន្លែងកម្មសិក្សា ឬអ្នកចង់ផ្លាស់ប្តូរការងារ អាចទទួលបាន កាន់តែងាយស្រួល ចំណេញពេលវេលា និងនៅមួយកន្លែង។
ដើម្បីទទួលព័ត៌មានបន្ថែម សូមទាក់ទងមជ្ឈមណ្ឌលការងាររាជធានីភ្នំពេញនៃ ទីភ្នាក់ងារជាតិមុខរបរ និងការងារ តាមរយៈលេខទូរស័ព្ទ ០១៦ ៧៨៦ ៦៥៥ ឬគេហទំព័រ ... និងទំព័រ   (អិនអ៉ីអេខ្មែរ)៕

(ភ្នំពេញ)៖ លោកឧត្តមសេនីយ៍ឯក ហ៊ុន ម៉ាណែត អគ្គមេបញ្ជាការរង នៃកងយោធពលខេមរភូមិន្ទ មេបញ្ជាការកងទ័ពជើងគោក បានណែនាំឱ្យកងកម្លាំងប្រដាប់អាវុធគ្រប់ប្រភេទ គោរពនូវតួនាទី ភារកិច្ចចាំបាច់របស់ខ្លួន ក្នុងការថែរក្សាការពារសន្តិភាពកម្ពុជា ឱ្យមានអាយុកាល យូរអង្វែងទៅអនាគត។
ឧត្តមសេនីយ៍ឯក បានថ្លែងបែបនេះនៅក្នុងឱកាសដែលលោកបានអញ្ជើញជាតំណាងដ៏ខ្ពង់ខ្ពស់របស់ សម្តេចតេជោ ហ៊ុន សែន នាយឧត្តមសេនីយ៍ផុតលេខផ្កាយមាស៥ នាយករដ្ឋមន្រ្តីនៃកម្ពុជា និងសម្តេចកិត្តិព្រឹទ្ធបណ្ឌិត ប៊ុន រ៉ានី ហ៊ុនសែនក្នុងពិធីខួបអនុស្សាវរីយ៍គម្រប់ ៣០ឆ្នាំ ថ្ងៃបង្កើតវរសេនាតូចលេខ២៤៦ និងគម្រប់ខួប១១ឆ្នាំ ថ្ងៃបង្កើតបញ្ជាការដ្ឋានអង្គរក្ស នៅថ្ងៃទី០៩ ខែកញ្ញា ឆ្នាំ២០២០នេះ។
លោកបានលើកឡើងថា ប្រទេសកម្ពុជា ទទួលបានសុខសន្តិភាពពេញលេញក្នុងរយៈកាលជាង២០ឆ្នាំ មកទល់សព្វថ្ងៃនេះ គឺជារយៈ កាលនៃសុខសន្តិភាពដ៏យូរ និងពុំធ្លាប់កើតមានទ្បើងក្នុងប្រវត្តិសាស្ត្រនៃប្រទេស។ ជាសន្តិភាពដែលទទួលបានមកដោយការលំបាក និងមានការលះបង់ខ្ពស់ពីសំណាក់ស្ថាបនិកគ្រប់រូប នៃនយោបាយឈ្នះ-ឈ្នះ ហើយបាននាំមកនូវការអភិវឌ្ឍលើគ្រប់វិស័យជូនប្រជាជនទូទាំងប្រទេស និងបានបង្កលក្ខណៈឱ្យពលរដ្ឋគ្រប់រូបមានសិទ្ធិសេរីភាព ក្នុងការប្រកបរបរចិញ្ចឹមជីវភាពដោយភាពសុខសាន្ត រស់នៅប្រកបដោយភាពថ្លៃថ្នូរ មានឱកាសប្រារព្ធធ្វើបុណ្យទាន និងគោរពប្រតិបត្តិសាសនានានាតាមជំនឿ។
លោកបញ្ជាក់យ៉ាងដូច្នេះថា៖ «ដូច្នេះកងកម្លាំងប្រដាប់អាវុធគ្រប់ប្រភេទដែលជាខែលដ៏សំខាន់ និងរឹងមាំក្នុងការថែរក្សាខឿនការពារប្រទេសជាតិ ប្រជាពលរដ្ឋ ការពារសិទ្ធិសេរីភាព ស្របតាមនីតិរដ្ឋ ត្រូវគោរពនូវតួ​នាទី ភារកិច្ចចាំបាច់របស់ខ្លួនក្នុងការថែរក្សាការពារសន្តិភាពនេះឱ្យមានអាយុកាល យូរអង្វែងទៅអនាគត ដោយរក្សាបាន នូវស្មារតីជាតិនិយម បេ្តជ្ញាស្មោះត្រង់ជាមួយជាតិ សាសនា ព្រះហាក្សត្រ និង រដ្ឋាភិបាលស្របច្បាប់ រួមជាមួយការពង្រឹងសមត្ថភាពផ្ទាល់ខ្លួន និងម្ចាស់ការក្នុងការធានាដល់ការហ្វឹកហ្វឺន ការត្រៀមក្នុងការការពារបូរណភាពទឹកដី មានសាមគ្គីភាពផ្ទៃក្នុងខ្ពស់ និងប្រឆាំងដាច់ខាត នូវរាល់សកម្មភាពទាំងទ្បាយណាដែលបង្ក ដល់ការបំផ្លិចបំផ្លាញ់នូវសន្តិភាពដ៏ស្រស់ បំព្រងនេះ»។
លោកបណ្ឌិត ហ៊ុន ម៉ាណែត បានគូសបញ្ជាក់បន្ថែមថា៖ «ទោះបីជាមានប្រមាថមកលើកងកម្លាំងប្រដាប់អាវុធជាតិពីសំណាក់ក្រុមមួយក្តាប់តូចយ៉ាងណាក៏ដោយ ក៏ស្មារតីមុតមាំបេ្តជ្ញា ស្មោះត្រង់ក្នុងការការពារសន្តិភាព ការពារភាពសុខដុមរមនា ការពារអាយុជីវិត ប្រជាពលរដ្ឋ និងសិទ្ធិសេរីភាពដោយផ្អែកទៅលើនិតិរដ្ឋ នៅតែគោលដៅអាទិភាព របស់កងកម្លាំងប្រដាប់អាវុធយើងគ្រប់ប្រភេទ ហើយគោលដៅបន្ទាប់គឺធានានូវភាពសុខសាន្តក្នុងសង្គមជាតិ និងការអភិវឌ្ឍប្រទេស។ ការថែរក្សានូវចីរភាព និងវិបុលភាពនៃសន្តិភាពនេះគឺជាកាតព្វកិច្ចរបស់យើងគ្រប់គ្នា ទាំងកងកម្លាំងប្រដាប់អាវុធក៏ដូចជាមន្ត្រីរាជការគ្រប់ជាន់ថ្នាក់ ព្រមទាំងប្រជាពលរដ្ឋទាំងអស់»។
នៅក្នុងឱកាសនោះ លោកឧត្តមសេនីយ៍ឯក ហ៊ុន ម៉ាណែត ក៏បានសម្តែងនូវការកោតសរសើរ និងវាយតម្លៃខ្ពស់ចំពោះថ្នាក់ដឹកនាំគ្រប់លំដាប់ថ្នាក់ និងយោធិនទាំងអស់នៃបញ្ជាការដ្ឋានអង្គរក្ស ដែលបានខិតខំបំពេញភារកិច្ច និងសម្រេចបាននូវការកសាងពង្រឹងអង្គភាពរឹងមាំលើគ្រប់វិស័យ ជាពិសេសការយកចិត្តទុកដាក់លើការងារហ្វឹកហ្វឺនបណ្តុះបណ្តាលធនធានមនុស្ស និងការកសាងហេដ្ឋានរចនាសម្ព័ន្ធនានា បម្រើឱ្យការបំពេញភារកិច្ច និងជីវភាព សុខមាលភាពរបស់យោធិន និងគ្រួសារយោធិន ហើយក៏បានបង្ហាញឱ្យឃើញអំពីសាមគ្គីឯកភាពភាពផ្ទៃក្នុងល្អរវាងមេបញ្ជាការ មេបញ្ជាការរង ថ្នាក់ដឹកនាំគ្រប់លំដាប់ថ្នាក់ នាយទាហាន នាយទាហានរង និងពលទាហានរបស់ បញ្ជាការដ្ឋានអង្គរក្សធានាបាននូវ និរន្តរភាពរបស់អង្គភាពក្នុងការសម្រេចភារកិច្ចបម្រើជាតិ មាតុភូមិ និងប្រជាជន ព្រមទាំងការការពារសន្តិសុខ សុវត្ថិភាពជូនប្រមុខរាជរដ្ឋាភិបាល ថ្នាក់ដឹកនាំជាតិ-អន្តរជាតិ ក្នុងកិច្ចប្រជុំ និងព្រឹត្តិការណ៍ថ្នាក់ជាតិ និងអន្តរជាតិនានា។
លោកបានគូសបញ្ជាក់ថា ក្នុងរយៈពេលជាង៤០ឆ្នាំ ក្រោយការដួលរលំនៃរបបខ្មែរក្រហម និងជាង២០ឆ្នាំ ក្រោយការបញ្ចប់សង្គ្រាមស៊ីវិលដ៏រ៉ាំរ៉ៃកន្លងមកនេះ ប្រទេសកម្ពុជាបានឆ្លងកាត់នូវឧបសគ្គ និងការលំបាកស្មុគ្រស្មាញជាទីបំផុត នៅក្នុងដំណើរការកសាង និងអភិវឌ្ឍប្រទេស ជាពិសេសការខិតខំពុះពារធ្វើយ៉ាងណា ធានាឱ្យបានដាច់ខាតនូវបរិយាកាសនយោបាយមួយប្រកបដោយ ស្ថិរភាព សន្តិសុខ និងរបៀបរៀបរយ ដើម្បីជាមូលដ្ឋាននៃការអភិវឌ្ឍសេដ្ឋកិច្ច។ ជាមួយគ្នានេះរាជរដ្ឋាភិបាលកម្ពុជាបាន ប្រកាន់ជំហរម៉ឺងម៉ាត់ រឹងមាំ ការពារបានដាច់ខាតនូវឯករាជ្យ អធិបតេយ្យ សុខសន្តិភាព ស្ថិរភាព សន្តិសុខ ដោយបន្តធានា បាននូវជីវភាពសង្គម និងនិរន្តរភាព នៃស្ថាប័នកំពូលរបស់ជាតិ ដែលស្តែងឡើងតាមរយៈភាពប្រក្រតីនៃស្ថានភាព នយោបាយ សេដ្ឋកិច្ច ការទូត វប្បធម៌ វិនិយោគ និងទេសចរណ៍ ការទប់ស្កាត់ និងបញ្ចៀសបាននូវអំពើភេរវកម្ម ហើយអ្វីដែលវិសេសជាងនេះគឺ រហូតមកដល់ពេលនេះ កម្ពុជាអាចគ្រប់គ្រង និងទប់ស្កាត់ការរីករាលដាលនៃជំងឺកូវីដ-១៩ បានយ៉ាងល្អប្រសើរ ដោយមានអត្រាឆ្លងទាប និងគ្មានការចម្លងក្នុងសហគមន៍ មានករណីជាសះស្បើយយ៉ាងច្រើន និងមិនទាន់មានករណីស្លាប់ ហើយក៏មិនទាន់មាន យោធិនក្នុងប្រទេសណាម្នាក់រងគ្រោះដោយសារជំងឺកូវីដ-១៩ នៅឡើយទេ។
លោកបន្តទៀតថា តែយ៉ាងណាក៏ដោយ យើងក៏មិនបានធ្វេសប្រហែស និងមើលស្រាលចំពោះស្ថានការណ៍ដែលនៅតែបន្តឆ្លងរាតត្បាតនៅឡើយ ហើយរាជរដ្ឋាភិបាលកម្ពុជាបាន បន្តការអំពាវនាវឱ្យពលរដ្ឋគ្រប់រូប គ្រប់បណ្តាស្ថាប័ន កងឯកភាពទ័ព ត្រូវតែបន្តការប្រុងប្រយ័ត្នបង្កើនការយកចិត្តទុកដាក់ខ្ពស់ និងត្រៀមទប់ស្កាត់គ្រប់ពេលវេលា ចំពោះការងើបឡើងវិញនៃជំងឺកូវីដ-១៩៕












(ភ្នំពេញ)៖ តាមសេចក្ដីប្រកាសព័ត៌មានរបស់មន្ទីរបរិស្ថាន បានឱ្យដឹងថា នាថ្ងៃទី០៩ ខែកញ្ញា ឆ្នាំ២០២០នេះ កម្លាំងមន្ត្រីឧទ្យានុរក្សនៅតំបន់ព្រែកទឹកសាបក្បាលឆាយ ខេត្តព្រះសីហនុ បានឃាត់ខ្លួនមនុស្សប្រុសម្នាក់ក្នុងចំណោមបីនាក់ ដែលបានលួចចូលកាប់ឈើនៅក្នុងភូមិសាស្ត្រដាំដើមគ្រញូងស្ដារឡើងវិញ ស្ថិតនៅភូមិពូធឿន ឃុំបិតត្រាង ស្រុកព្រៃនប់។
ការបង្ក្រាបនេះធ្វើឡើងក្នុងពេលកម្លាំងមន្ត្រីឧទ្យានុរក្ស ចុះល្បាតត្រួតពិនិត្យបទល្មើសនៅក្នុងភូមិសាស្ត្រខាងលើ ដោយពេលនោះកម្លាំងមន្ត្រីបានប្រទះឃើញរោងប្រក់តង់ចំនួន ២ ខណៈនៅជុំវិញនោះក៏មានរណាយន្តចំនួន ១គ្រឿង ម៉ាស៉ីនកាត់ស្មៅចំនួន ២គ្រឿង ផ្គាក់ចំនួន ២ និងពូថៅ ១ ទៀតផងដែរ។
ដោយមានការសង្ស័យថាមានមនុស្សនៅក្បែរនោះ ក្រុមមន្ត្រីក៏បានបន្តត្រួតពិនិត្យទីតាំងជុំវិញតង់ខាងលើ ក៏បានប្រទះឃើញមនុស្សប្រុសចំនួន ៣នាក់ ពូននៅក្បែរនោះ។ ពួកគេក៏បានរត់គេចពីកម្លាំងសមត្ថកិច្ច ហើយកម្លាំងសមត្ថកិច្ចក៏បានដេញប្រផាប់ចាប់ប្រភីង រហូតឃាត់ខ្លួនបានបុរសម្នាក់ក្នុងចំណោមពួកគេទាំងបីនាក់នោះ។
ក្រោយពេលឃាត់ខ្លួនបានហើយ កម្លាំងមន្ត្រីឧទ្យានុរក្សខាងលើក៏បាននាំខ្លួនជនសង្ស័យម្នាក់នោះ ទៅកាន់ស្នងការដ្ឋាននគរបាលខេត្តព្រះសីហនុ ដើម្បីចាត់ការតាមនីតិវិធីច្បាប់៕
ខាងក្រោមនេះជាសេចក្ដីប្រកាសព័ត៌មានរបស់ក្រសួងបរិស្ថាន៖
(ភ្នំពេញ)៖ ជារៀងរាល់ថ្ងៃមានព័ត៌មានជាច្រើនបាននិងកំពុងផ្សព្វផ្សាយជុំវិញពិភពលោក,   សូមសង្ខេបព័ត៌មានជាតិ-អន្តរជាតិសំខាន់ៗ ជូនលោកអ្នកសម្រាប់ប្រចាំថ្ងៃទី០៩ ខែកញ្ញា ឆ្នាំ២០២០ មានដូចខាងក្រោម៖
* ព័ត៌មាន  
១៖ ថ្ងៃនេះក្រសួងសុខាភិបាលបន្តប្រកាសថា គ្មានរកឃើញករណីឆ្លងជំងឺកូវីដ១៩ថ្មីនោះទេ ហើយករណីជាសះស្បើយក៏គ្មានដែរ
២៖ អ្នកឆ្លង -19 លើលោកកើនដល់ជិត ២៨លាននាក់ ស្លាប់ជាង ៩០ម៉ឺននាក់ និងជាសះស្បើយជិត ២០លាននាក់!
៣៖ ព្រះមហាក្សត្រខ្មែរ ផ្ញើព្រះរាជសារជូនលោក គីម ជុងអ៊ុន អបអរសាទរខួប៧២ឆ្នាំ នៃការបង្កើតកូរ៉េខាងជើង
៤៖ ក្រុមហ៊ុនចិន  ចេញមុខការពារវ៉ាក់សាំង -19 របស់ខ្លួន ខណៈអ្នកជំនាញខ្លះសង្ស័យពីប្រសិទ្ធភាព
៥៖ សម្តេចតេជោ ហ៊ុន សែន បន្តអំពាវនាវឱ្យប្រជាពលរដ្ឋ អនុវត្តវិធានការនានា ដើម្បីចូលរួមទប់ស្កាត់ការឆ្លងរីករាលដាលជំងឺកូវីដ-១៩ ខណៈបុណ្យកាន់បិណ្ឌ
៦៖ ប្រធានាធិបតីចិនផ្ញើសារអបអរលោក គីម ជុងអ៊ុន ក្នុងឱកាសខួបឆ្នាំទី ៧២ នៃការបង្កើតប្រទេសកូរ៉េខាងជើង
៧៖ សម្ដេចតេជោ ហ៊ុន សែន សម្រេចបង្កើតគណៈកម្មការអន្ដរក្រសួង ដើម្បីសិក្សាគម្រោងកែលម្អផ្លូវ៣៨ខ្សែ នៅខេត្តសៀមរាប
៨៖  កំពុងពិភាក្សាពីលក្ខខណ្ឌទទួលស្គាល់វ៉ាក់សាំង -19 របស់ចិន ជាលក្ខណៈអន្តរជាតិ
៩៖ គណៈកម្មាធិការនយោបាយអន្តរសភាអាស៊ាន ពិភាក្សាគ្នាលើសេចក្ដីព្រាងសេចក្ដីសម្រេច ស្ដីពីការទូតសភាសម្រាប់សន្តិភាព និងសន្តិសុខប្រកបដោយចីរភាពក្នុងតំបន់អាស៊ាន
១០៖ ក្រុមបក្សប្រឆាំងនៅជប៉ុន ប្រមូលផ្តុំកម្លាំងគ្នាសម្រាប់ការបោះឆ្នោតសកល ខណៈបក្សកាន់អំណាចត្រៀមជ្រើសរើសមេដឹកនាំថ្មី
១១៖ លោក ជិន ម៉ាលីន គាំទ្រអនុសាសន៍លោកស្រី រ៉ូណា ស្មីត ដែលជំរុញឱ្យបញ្ជូនខ្លួនអ្នកតវ៉ាទៅតុលាការ
១២៖ ប្រមុខសិទ្ធិមនុស្សរបស់  ទទូចឲ្យរុស្ស៉ីបើកការស៉ើបអង្កេតឬសហការជុំវិញករណីមេបក្សប្រឆាំងរុស្ស៉ី  ត្រូវគេបំពុល
១៣៖ នាយករដ្ឋមន្ត្រីបារាំង នឹងទទួលការធ្វើតេស្ត បន្ទាប់ពីប៉ះពាល់អ្នកឆ្លង -19 នៅឯកម្មវិធីប្រណាំងកង់ «  »
១៤៖ ៖ ប្រទេសមហាអំណាច ត្រូវតែសហការគ្នាជាធ្លុងមួយ លើបញ្ហាអាកាសធាតុ បើពុំនោះ មនុស្សជាតិនឹងត្រូវវិនាសសាបសូន្យ
១៥៖ ក្រុមហ៊ុនផលិតឱសថ  សម្រេចផ្អាកការធ្វើតេស្ត វ៉ាក់សាំងកូរ៉ូណាមួយប្រភេទសិន ដោយសារបារម្ភពីសុវត្ថិភាព
១៦៖ តៃវ៉ាន់ អះអាងថាយន្ដហោះចម្បាំងចិនជាច្រើនគ្រឿង ហោះចូលក្នុងដែនអាកាសភាគនិរតីរបស់ខ្លួន
១៧៖ មេដឹកនាំអ៉ីស្រាអែល និងអេមីរ៉ាត់អារ៉ាប់រួម នឹងធ្វើដំណើរទៅសេតវិមានលោក ដូណាល់ ត្រាំ ដើម្បីចុះហត្ថលេខារួមគ្នា បង្កើតទំនាក់ទំនងជាប្រវត្តិសាស្ត្រ
១៨៖ អាមេរិកជ្រើសយកក្រុមហ៊ុនតែមួយគត់ ឲ្យទទួលបន្ទុកផលិត និងធ្វើទំនើបកម្មមីស៊ីលអន្តរទ្វីប  តម្លៃជាង ១៣ពាន់លានដុល្លារ
១៩៖ លោក ដូណាល់ ត្រាំ «កំពុងបំផុសបញ្ហាចិនឲ្យរីកធំឡើងៗ» ដើម្បីស្រូបទាញសន្លឹកឆ្នោត
២០៖ នូវែលសេឡង់នឹងដំឡើងពន្ធឲ្យដល់ ៣៩% លើប្រជាជនដែលមានប្រាក់ចំណូលខ្ពស់
២១៖ ឥណ្ឌាចេញគោលការណ៍ណែនាំសម្រាប់ការបើកទ្វារសាលារៀនឡើងវិញជាបណ្តើរៗ ទោះស្ថានភាពកូវីដនៅតែធ្ងន់ធ្ងរក៏ដោយ
២២៖ លោក ដូណាល់ ត្រាំ នឹងប្រកាសពីផែនការដកកងទ័ពអាមេរិកជាបន្តទៀតចេញពីអ៉ីរ៉ាក់និងអាហ្វហ្គានីស្ថាន
២៣៖ ព័ត៌មានវិដេអូប្រចាំថ្ងៃទី០៨ ខែកញ្ញា ឆ្នាំ២០២០ របស់បញ្ជាការដ្ឋានកងទ័ពជើងគោក
២៤៖ អ្នកវិភាគ៖ ប្រជាធិបតេយ្យត្រូវអនុវត្តក្នុងក្របខ័ណ្ឌនីតិរដ្ឋ បើមិនដូច្នេះទេវានឹងនាំឱ្យកើតមានភាពអនាធិបតេយ្យជាក់ជាមិនខាន
* ព័ត៌មាន   
១៖  បើកឲ្យមហាជន ចូលទស្សនា  បណ្ដែតទឹកដំបូងបំផុតនៅលើផែនដី នៅក្នុងប្រទេសសិង្ហបុរី
២៖ ឥណ្ឌូនេស៊ី ប្រកាសឲ្យក្រុមហ៊ុនបច្ចេកវិទ្យា ដែលរកស៊ីតាមអនឡាញ ត្រូវបង់ពន្ធ ១០ភាគរយ
៣៖ បារាំង យកឈ្នះក្រូអាត ៤-២ រក្សាប្រវត្តិលេងមិនចាញ់ ២ប្រកួតជាប់ៗគ្នានៅ  
៤៖ ខ្សែបម្រើ    ឈ្នះពានរង្វាន់កីឡាករឆ្នើមប្រចាំឆ្នាំ  នៅអង់គ្លេស
៥៖ លោក ស សុខា ព្រមានសហព័ន្ធអសកម្មជាថ្មី ដោយនិយាយធ្ងន់ៗថា មិនគួរដើររួមគ្នាទៀតឡើយ
៦៖ តារាបូលីវូដស្រី   ត្រូវបានសមត្ថកិច្ចឥណ្ឌាចាប់ខ្លួន ជុំវិញការស្លាប់តួឯកប្រុសក្នុងរឿង «ជីវិតស្ត្រីមេផ្ទះ»
៧៖  រកបានជាង១០០គ្រាប់ ក្នុងជម្រេីសជាតិ ពេលព័រទុយហ្គាល់ឈ្នះស៊ុយអែត ២-០ នៅ  
៨៖ ចំណេះដឹងទូទៅ៖ ដើមឈើធំជាងគេ ខ្ពស់ជាងគេ និងចាស់ជាងគេ គឺសុទ្ធតែស្ថិតនៅអាមេរិកទាំងអស់
៩៖ ចំណេះដឹងទូទៅ៖ ស្តេចគ្រាប់បែកនុយក្លេអ៊ែរដែលមានកម្លាំងដ៏ខ្លាំងក្លាបំផុត ត្រូវបានបំផ្ទុះធ្វើតេស្តដោយសហភាពសូវៀត កាលពីឆ្នាំ១៩៦១
* សូមអានព័ត៌មានជាច្រើនទៀតនៅលើ  និង គេហទំព័រ ..
(ភ្នំពេញ)៖ នៅរសៀលថ្ងៃ០៦រោច ខែភទ្របទ ត្រូវនឹងថ្ងៃទី០៨ ខែកញ្ញា ឆ្នាំ២០២០ ឧត្តមសេនីយ៍ឯក រ័ត្ន ស្រ៊ាង មេបញ្ជាការរង កងរាជអាវុធហត្ថលើផ្ទៃប្រទេស និងជាមេបញ្ជាការ កងរាជអាវុធហត្ថរាជធានីភ្នំពេញ និងភរិយា រួមជាមួយ សាច់ញាតិ មិត្តជិតឆ្ងាយ មិត្តភក្តិ អតីតលោកគ្រូអ្នកគ្រូមិត្តរួមជំនាន់សាលាបាក់ទូក និង មន្ត្រីកងរាជអាវុធហត្ថរាជធានីភ្នំពេញ បានរៀបចំម្ហូបអាហារភេសជ្ជៈ និងគ្រឿងរណ្តាប់ផ្សេងៗទៅកាន់វត្តព្រះបារមីវង្គដ្ឋបុរីកបិលភ័ស្តុ ដើម្បីដំណើរការ ពិធីកាន់បិណ្ឌទី៧ តាមប្រពៃណីជាតិខ្មែរ ដែលមាន តាំងពីដូនតាមក។
ស្ថិតក្នុងទឹកចិត្តសទ្ធាជ្រះថ្លា ក្នុងផ្លូវព្រះពុទ្ធសាសនា ម្ចាស់វេណទាំងនេះ បានមូលមតិគ្នាជាឯកច្ឆន្ទ ប្រគេននូវបច្ច័យ និង ទេយ្យទាន មួយចំនួន វេរប្រគេនព្រះសង្ឃ ព្រះចៅអធិការវត្តព្រះបារមីវង្គដ្ឋបុរីកបិលភ័ស្តុ ទុកជាកុសលបុណ្យរៀងៗខ្លួនផង និងឧទ្ទិសដល់អ្នកដែលចែកឋានទៅផងដែរ៕

(ភ្នំពេញ)៖ «ប្រជាធិបតេយ្យត្រូវអនុវត្តក្នុងក្របខ័ណ្ឌនីតិរដ្ឋ បើមិនដូច្នេះទេ វានឹងនាំឱ្យកើតមានភាពអនាធិបតេយ្យជាក់ជាមិនខាន»។ នេះជាប្រធានបទវីដេអូវិភាគ របស់អង្គភាពប្រតិកម្មរហ័ស នៃទីស្តីការគណៈរដ្ឋមន្រ្តី ដែលផ្សព្វផ្សាយនៅថ្ងៃទី០៩ ខែកញ្ញា ឆ្នាំ២០២០នេះ។
ការចេញវីដេអូវិភាគនេះ បានធ្វើឡើងស្របពេលដែលមានព្រឹត្តិការណ៍តវ៉ា ដែលរៀបចំឡើងក្រោមការជំរុញដោយក្រុមប្រឆាំងជ្រុលនិយម ដើម្បីទាមទារឱ្យមានការដោះលែង លោក រ៉ុង ឈុន ដែលត្រូវតុលាការចោទប្រកាន់ ពីបទ «ញុះញង់បង្កឲ្យមាន ភាពវិកវរធ្ងន់ធ្ងរដល់សន្តិសុខសង្គម» បន្ទាប់ពីលោកបំផុសបំផុលឱ្យប្រជាពលរដ្ឋតវ៉ា ចំពោះការបោះបង្គោលព្រំដែនកម្ពុជា- វៀតណាម នៅខេត្តត្បូងឃ្មុំ៕
សូមទស្សនាវីដេអូវិភាគទាំងស្រុងលើប្រធានបទ៖ «ប្រជាធិបតេយ្យត្រូវអនុវត្តក្នុងក្របខ័ណ្ឌនីតិរដ្ឋ បើមិនដូច្នេះទេ វានឹងនាំឱ្យកើតមានភាពអនាធិបតេយ្យជាក់ជាមិនខាន» ដូចតទៅ៖
(ភ្នំពេញ)៖ លោក វេង សាខុន រដ្ឋមន្ដ្រីក្រសួងកសិកម្ម រុក្ខាប្រមាញ់ និងនេសាទ នារសៀលថ្ងៃទី០៩ ខែកញ្ញា ឆ្នាំ២០២០នេះ បានទទួលជួបលោកស្រី    ឯកអគ្គរដ្ឋទូតវិសាមញ្ញ និងពេញសមត្ថភាពថ្មី នៃសាធារណរដ្ឋគុយបា ប្រចាំកម្ពុជា និងសហការី ដើម្បីសម្តែងការគួរសម និងពិភាក្សាការងារ ដើម្បីពង្រឹង និងពង្រីកកិច្ចសហប្រតិបត្តិការ លើវិស័យកសិកម្មរវាងប្រទេសទាំងពីរ។
ជាកិច្ចចាប់ផ្តើម លោករដ្ឋមន្ត្រី វេង សាខុន បានសម្តែងនូវសេចក្តីសោមនស្សរីករាយ និងស្វាគមន៍ចំពោះ លោកស្រី ដែលត្រូវបានតែងតាំងជាឯកអគ្គរដ្ឋទូតថ្មី នៃសាធារណរដ្ឋគុយបាប្រចាំកម្ពុជា ហើយក៏ថ្លែងអំណរគុណ ចំពោះរដ្ឋាភិបាលនៃសាធារណរដ្ឋគុយបាផងដែរ ដែលបានផ្តល់កិច្ចសហប្រតិបត្តិការ យ៉ាងល្អប្រសើរ មកកម្ពុជា លើវិស័យកសិកម្ម តាមរយៈការផ្តល់ទស្សនកិច្ចផ្លូវការ ទៅប្រទេសគុយបា ដល់មន្ត្រីក្រសួង ដើម្បីសិក្សាស្វែងយល់ និងដកស្រង់បទពិសោធន៍។
លោករដ្ឋមន្ត្រី វេង សាខុន សង្ឃឹមថា បេសសកម្មរបស់លោកស្រី នៅកម្ពុជា នឹងបន្តកិច្ចសហប្រតិបត្តិការរវាងប្រទេសទាំងពីរ ជាពិសេសលើការផ្លាស់ប្ដូរបទពិសោធន៍ និងទស្សនវិស័យក្នុងការអភិវឌ្ឍវិស័យកសិកម្ម។
លោកស្រីឯកអគ្គរដ្ឋទូត បានវាយតម្លៃខ្ពស់ចំពោះកិច្ចសហប្រតិបត្តិការ រវាងប្រទេសទាំងពីរ ដោយភាគីគុយបា បានខិតខំប្រឹងប្រែងចែករំលែកចំណេះដឹង ចំណេះធ្វើ និងបទពិសោធន៍ការងារជាច្រើន ដល់មន្ត្រីជំនាញរបស់ក្រសួងកសិកម្ម រុក្ខាប្រមាញ់ និងនេសាទ លើផ្នែកដាំដុះ ផលិតកម្មសត្វ និងវារីវប្បកម្ម ដើម្បីចូលរួមអភិវឌ្ឍន៍ វិស័យកសិកម្មនៅកម្ពុជា។
អ្វីដែលគួរឲ្យសោកស្ដាយនោះ គឺដោយសារស្ថានភាពបច្ចុប្បន្ន ការគោរពចំណងមិត្តភាពខួបលើកទី៦០ នៃចំណងការទូតរវាងប្រទេសទាំងពីរ គឺមិនអាចប្រព្រឹត្តទៅបាន។
ពាក់ព័ន្ធនឹងប្រធានបទខាងលើ លោកស្រី ក៏បានធ្វើការកោតសរសើរ ចំពោះរាជរដ្ឋាភិបាលកម្ពុជា ដែលមានចំណាត់ការ និងវិធានការដ៏មានប្រសិទ្ធភាព ក្នុងការទប់ស្កាត់ជំងឺវីរុសកូវីដ-១៩ និងរក្សាបាននូវសន្តិសុខស្បៀង។
លោកស្រីក៏បានបន្ថែមផងដែរថា ប្រទេសគុយបាបានស្រាវជ្រាវ និងអភិវឌ្ឍន៍វាក់សាំងការពារជំងឺវីរុសកូវីដ-១៩ ប្រកបដោយជោគជ័យ ហើយសង្ឃឹមថា នឹងអាចដាក់ចេញប្រើប្រាស់ជាផ្លូវការ ក្នុងអំឡុងខែកុម្ភៈ ឆ្នាំ២០២១ ខាងមុខនេះ។
លោករដ្ឋមន្ត្រី វេង សាខុន បានធ្វើការកោតសរសើរ និងវាយតម្លៃខ្ពស់ចំពោះកិច្ចខិតខំប្រឹងប្រែងរបស់ប្រទេសគុយបា ជាពិសេសក្នុងវិស័យសុខាភិបាល ដោយបានបង្កើតវាក់សាំងការពារជំងឺវីរុសកូវីដ-១៩ ហើយសង្ឃឹមថា ប្រទេសគុយបា នឹងអាចចែករំលែកវាក់សាំងការពារនេះ មកកម្ពុជានាពេលខាងមុខ។
លោករដ្ឋមន្ត្រី វេង សាខុន បានបន្ថែមថា ជំងឺវីរុសកូវីដ-១៩ នេះប្រាកដណាស់បានបង្អាក់ដំណើរនៃកំណើនសេដ្ឋកិច្ចកម្ពុជា ក៏ប៉ុន្តែរាជរដ្ឋាភិបាលកម្ពុជា មានភាពជឿជាក់លើសមត្ថភាពគ្រប់គ្រងរបស់ខ្លួន និងបានឆ្លើយតបក្នុងការដោះស្រាយបញ្ហាសន្តិសុខស្បៀង យ៉ាងមានប្រសិទ្ធភាពសម្រាប់ប្រជាពលរដ្ឋ។
ទន្ទឹមនឹងនេះ ដើម្បីឲ្យសេដ្ឋកិច្ចរវាងប្រទេសទាំងពីរ អាចប្រព្រឹត្តទៅដោយជោគជ័យ លោករដ្ឋមន្ត្រី វេង សាខុន បានស្នើឲ្យមានកិច្ចប្រជុំថ្នាក់បច្ចេកទេស ដើម្បីឲ្យក្រុមការងារ នៃប្រទេសទាំងពីរពិនិត្យ និងពិចារណាលើការធ្វើកសិ-ពាណិជ្ជកម្ម ផ្លាស់ប្ដូរបទពិសោធន៍គ្នា លើការធ្វើទំនើបកម្មកសិកម្ម បច្ចេកវិទ្យាទំនើប ជាពិសេសលើដំណាំអំពៅ និងដំណាំកសិកម្មផ្សេងទៀតដែលមានសក្តានុពុល ដើម្បីរុញកំណើននៃការអភិវឌ្ឍវិស័យកសិកម្ម ឲ្យកាន់តែរីកចម្រើន។
ជាការឆ្លើយតប លោកស្រី បានឯកភាពចំពោះការលើកឡើងរបស់លោករដ្ឋមន្ត្រី វេង សាខុន ក្នុងការរៀបចំកិច្ចប្រជុំដ៏មានសារៈសំខាន់នេះ ដើម្បីរួមគ្នាអភិវឌ្ឍន៍វិស័យកសិកម្ម នៃប្រទេសទាំងពីរ។ លោកស្រីសន្យាថា នឹងប្រឹងប្រែងអស់លទ្ធភាពដើម្បីរឹតចំណងកិច្ចសហប្រតិបត្តិការ រវាងប្រទេសទាំងពីរ ឲ្យកាន់តែល្អប្រសើរថែមមួយកម្រិតទៀត៕
(ភ្នំពេញ)៖ ក្រសួងការងារ និងបណ្ដុះបណ្ដាលវិជ្ជាជីវៈ នាថ្ងៃទី០៩ ខែកញ្ញា ឆ្នាំ២០២០នេះ បានចេញសេចក្ដីជូនដំណឹង ស្ដីពីការបើកវិធានការជាជំហាន សម្រាប់ការស្នាក់នៅប្រទេសជប៉ុន និងនីតិវិធីចំពោះកម្មសិក្សាការី-ពលករជំនាញកម្ពុជា ដែលមានរយៈពេលយូរ គិតចាប់ពីថ្ងៃទី០៨ ខែកញ្ញា ឆ្នាំ២០២០តទៅ។
ខាងក្រោមនេះជាសេចក្ដីជូនដំណឹងរបស់ក្រសួងការងារ៖
(ភ្នំពេញ)៖ នាយឧត្តមសេនីយ៍ ឥត សារ៉ាត់ អគ្គមេបញ្ជាការរង និងជានាយសេនាធិការចម្រុះ នៃកងយោធពលខេមរភូមិន្ទ ផ្ញើសារជូនពរ និងអបអរសាទរ ជូនចំពោះមេបញ្ជាការ មេបញ្ជាការរង នាយទាហាន នាយទាហានរង និងពលទាហានទាំងអស់ នៃបញ្ជាការដ្ឋានអង្គរក្ស ក្នុងឱកាសពិធីរំឭកខួបគម្រប់៣០ឆ្នាំ ថ្ងៃបង្កើតកងវរសេនាតូចលេខ២៤៦ និងខួបគម្រប់១១ឆ្នាំ ថ្ងៃបង្កើតបញ្ជាការដ្ឋានអង្គរក្ស។
ក្នុងសារលិខិតនោះ នាយឧត្តមសេនីយ៍ ឥត សារ៉ាត់ បានសម្ដែងនូវការអបអរសាទរយ៉ាងស្មោះចំពោះថ្ងៃប្រវត្តិសាស្ដ្រនេះ និងសូមផ្ញើការសាកសួរសុខទុក្ខប្រកបដោយមនោសញ្ចេតនានឹករលឹក ស្រលាញ់រាប់អានយ៉ាងស្មោះចំពោះថ្នាក់ដឹកនាំ នាយទាហាន នាយទាហានរង និងពលទាហានទាំងអស់ នៃបញ្ជាការដ្ឋានអង្គរក្ស ដែលក្នុងរយៈពេលកន្លងទៅបានខិតខំជម្នះរាល់ការលំបាក សម្រេចបានស្នាដៃធំៗជាច្រើន ជាពិសេសបានតស៊ូប្ដូរផ្ដាច់ហ៊ានបូជាជីវិតក្នុងបុព្វហេតុនៃកិច្ចការពារជាតិ និងខិតខំកសាងអង្គភាពឲ្យបានរៀបរយ និងរីកចម្រើនជាលំដាប់។
លើសពីនេះ បានសហការថែរក្សាការពារសន្ដិភាព សុវត្ថិភាព និងសណ្ដាប់ធ្នាប់ ជាពិសេសបានខិតខំយកចិត្តទុកដាក់ខ្ពស់ ក្នុងកិច្ចការពារសន្ដិសុខ ជូនសម្ដេចតេជោ ហ៊ុន សែន នាយករដ្ឋមន្ដ្រីនៃកម្ពុជា និងសម្ដេចកិត្តិព្រឹទ្ធបណ្ឌិត ព្រមទាំងក្រុមគ្រួសារ និងថ្នាក់ដឹកនាំជាន់ខ្ពស់ជាតិ អន្ដរជាតិ ប្រកបដោយសុខសុវត្ថិភាពល្អប្រសើរ៕
ខាងក្រោមនេះ ជាសារលិខិតអបអរសាទររបស់នាយឧត្តមសេនីយ៍ ឥត សារ៉ាត់៖
(ភ្នំពេញ)៖ ព្រះសុមេធាធិបតី នន្ទ ង៉ែត សម្ដេចព្រះសង្ឃនាយកនៃគណៈមហានិកាយ បានអំពាវនាវឲ្យប្រជាពុទ្ធបរិស័ទ ដែលមកចូលរួមកាន់បិណ្ឌ និងបុណ្យភ្ជុំបិណ្ឌតាមវត្តអារាមទាំងអស់ ឲ្យបន្តពង្រឹងការការពារជំងឺកូវីដ១៩ ដោយត្រូវអនុវត្តឲ្យបានខ្ជាប់ខ្ជួន តាមវិធានការណែនាំរបស់ក្រសួងសុខាភិបាល។
ការអំពាវនាវរបស់សម្ដេច ព្រះសង្ឃនាយក នន្ទ ង៉ែត ទៅកាន់ប្រជាពុទ្ធបរិស័ទដូចនេះ ធ្វើឡើងក្នុងឱកាសនៃថ្ងៃកាន់បិណ្ឌទី៧ នៅវត្តបុទុមវត្តី ស្ថិតនៅសង្កាត់ចតុមុខ ខណ្ឌដូនពេញ រាជធានីភ្នំពេញ នៅថ្ងៃទី៩ ខែកញ្ញា ឆ្នាំ២០២០ ដែលជាវេណរបស់លោក ជា ចាន់តូ ទេសាភិបាលធនាគារជាតិនៃកម្ពុជា និងលោកស្រីរួមនឹងថ្នាក់ដឹកនាំ មន្ត្រីបុគ្គលិធនាគារជាតិនៃកម្ពុជា ចូលរួមកាន់ថ្ងៃបិណ្ឌទី៧នេះ។
ដោយឡែកសម្រាប់សម្ដេចព្រះពុទ្ធិជ័យ ឃឹម សន ព្រះប្រធានលេខាធិការដ្ឋាគណៈសង្ឃនាយកនៃកម្ពុជាបានលើកឡើងថា ការគោរព្ធប្រតិបត្តិ និងការធ្វើបុណ្យទាននានា ពិសេសបុណ្យជាប្រៃណីរបស់ជាតិខ្មែរ គឺជាកិច្ចដ៏ប្រពៃណាស់ដែលត្រូវគោរព្ធប្រតិបត្តិ ប៉ុន្តែក្នុងកាលៈទេសៈនៃការរីករាលដាលនៃជំងឺកូវីដ១៩នេះ ការរក្សាគម្លាតសង្គម និងការអនុវត្តអនាម័យក៏ជាបញ្ហាចំបង និងជាបញ្ហាអទ្ធិភាពដែលត្រូវតែអនុវត្តជាប្រចាំ តាមការណែនាំរបស់ក្រសួងសុខាភិបាល។
សូមបញ្ជាក់ថា តាមរយៈបុណ្យកុសលកើតចេញពីបុណ្យកាន់បិណ្ឌទី៧នេះ លោក ជា ចាន់តូ និងលោកស្រីព្រមទាំងថ្នាក់ដឹកនាំ មន្ត្រី បុគ្គលិកធនាគារជាតិនៃកម្ពុជាមួយ ចំណែកបានឧទ្ទិសជូនដល់ ជីដូន ជីតា មាតា បិតា និងញ្ញាត្តិតិការទាំង៧សន្តានបានចែកឋាន មួយចំណែកទៀតក៏បានឧទ្ទិស ជូនចំពោះដល់ឌួងវិញ្ញាក្ខ័ន្ខ នៃវិរៈយុទ្ធជន យុទ្ធនារី ស្នេហាជាតិគ្រប់ៗជំនាន់ ដែលបានបូជាអាយុជីវិតដើម្បីបុព្វហេតុជាតិមាតុភូមិ និងបានឧទ្ទិសជូនដល់វិញ្ញាណក្ខន្ធប្រជាជានកម្ពុជា ដែលស្លាប់បាត់បង់ជីវិត ក្នុងបរបប្រល័យពូជសាសន៍ ប៉ុល ពត ផងដែរ។
ទន្ទឹមនឹងនេះលោក ជា ចាន់តូ និងលោកស្រីក៏បានបួងសួងសូមឲ្យមនុញ្ញផល ដែលកើតចេញទឹកសុទ្ធាជ្រះថ្លា នៃមហាកម្លាំងសាមគ្គីរបស់ថ្នាក់ដឹកនាំ និងមន្ត្រី បុគ្គលិធនាគារជាតិនៃកម្ពុជា នាឱកាសនេះផ្ដល់មកនូវសេចក្ដីសុខចម្រុងចម្រើន ដល់ថ្នាក់ជាន់ខ្ពស់ប្រទេសកម្ពុជាប្រជាជន និងសូមឲ្យមាតុភូមិកម្ពុជាជួបសន្តិភាព និងមានសេចក្ដីសុខគ្រប់ប្រការ ព្រមទាំងទទួលបសនកាតអភិវឌ្ឍរីកចម្រើនលើគ្រប់វិស័យ និងសម្បូររុងរឿង។
ក្នុងឱកាសនៃថ្ងៃកាន់បិណ្ឌទី៧នេះលោក ជា ចាន់តូ និងលោកស្រី បានវេបច្ច័យដែលកើតចេញពីទឹកចិត្ត ប្រកបដោយសុទ្ធារបស់ថ្នាក់ដឹកនាំ មន្ត្រីបុគ្គលិកធនាគារជាតិនៃកម្ពុជាថ្វាយសម្ដេច ព្រះសុមេធាធិបតី នន្ទ ង៉ែត សម្រាប់ទ្រទ្រង់ និងកសាងវត្តបុទុមវតីនិងបានប្រគេនទយ្យវត្ថុ និងបច្ច័យដល់ព្រះសង្ឃក្នុងអារាមនេះផងដែរ៕
(ភ្នំពេញ)៖ យុទ្ធនាការប្រយុទ្ធប្រឆាំងគ្រឿងញៀនខុសច្បាប់ទូទាំងប្រទេស សម្រាប់ថ្ងៃទី០៩ ខែកញ្ញា ឆ្នាំ២០២០នេះ បានបង្ហាញថា កម្លាំងសមត្ថកិច្ចបានបង្ក្រាប២៧ករណី ក្នុងនោះ ករណីប្រើប្រាស់១៣ករណី, និងជួញដូរ១៤ករណី ដោយឃាត់ខ្លួនជនសង្ស័យ៥៧នាក់។
របាយការណ៍ បានឲ្យដឹងថា លទ្ធផលអនុវត្តច្បាប់ពីថ្ងៃទី០១ ខែមករា ដល់ថ្ងៃទី៣០ ខែកញ្ញា ឆ្នាំ២០២០នេះ កម្លាំងសមត្ថកិច្ច បានបង្ក្រាបចំនួន៧,៣៥៩ករណី ឃាត់មនុស្ស១៤,៧៣៣នាក់ (ស្រី៩១០នាក់)៕
(ត្បូងឃ្មុំ)៖ នាព្រឹកថ្ងៃទី០៩ ខែកញ្ញា ឆ្នាំ២០២០នេះ លោក ពាង ណារិទ្ធ អភិបាលរងខេត្ត តំណាងលោកបណ្ឌិត ជាម ច័ន្ទសោភ័ណ អភិបាលខេត្តត្បូងឃ្មុំ បានអញ្ជើញសំណេះសំណាល ជាមួយអាជ្ញាធរមូលដ្ឋានស្រុកមេមត់ ឃុំជាំក្រវៀន សហគមន៍បឹងក្រម និងព្រលែងកូនត្រី៤ប្រភេទ ស្មើនឹងប្រមាណ ៥៧,០០០ក្បាលក្នុងបឹងក្រម ដែលទទួលបានពីមន្ទីរកសិកម្ម រុក្ខាប្រមាញ់ និងនេសាទខេត្ត។
លោក ហេង ពិសិដ្ឋ ប្រធានមន្ទីរ កសិកម្ម រុក្ខាប្រមាញ់ និងនេសាទខេត្តត្បូងឃ្មុំ បានឲ្យដឹងថា កូនត្រីដែលលែងចូលបឹងក្រម មានចំនួន៥៧,០០០ក្បាល ក្នុងមាន៤ប្រភេទ រួមមានត្រីក្រាញ់ ត្រីរ៉ស់ ត្រូអណ្តែង និងត្រីប្រា។
លោកបន្ថែមថា កូនត្រីទាំងនេះ នឹងបង្កើនផលត្រីក្នុងបឹង សម្រាប់កម្មវិធីប្រពៃណីរបស់បងប្អូនក្នុងភូមិសាស្ត្រនេះ និងភ្ញៀវទេសចរទាំងឡាយ ចុះចាប់កំសាន្ត នៅដើមឆ្នាំខាងមុខ។
លោក ពាង ណារិទ្ធ បានថ្លែងផ្តាំផ្ញើសាកសួរសុខទុក្ខ បងប្អូនក្នុងសហគមន៍ទាំងមូល និងជូនពរដល់បងប្អូនមានសុខភាពល្អ និងជៀសផុតពីជំងឺកូវីដ១៩ ទាំងអស់គ្នា។
លោកបន្តទៀតថា ដោយពិនិត្យឃើញពីសក្តានុពលនៃភូមិសាស្ត្រនេះ សម្រាប់វិស័យទេសចរណ៍វប្បធម៌ លោកបណ្ឌិតអភិបាលខេត្ត បានដាក់ចេញនូវផែនការអភិវឌ្ឍ ឲ្យមានរចនាសម្ព័ន្ធត្រឹមត្រូវ ពង្រីកវិសាលភាពឲ្យកាន់តែទូលាយដែលជំហានដំបូង បានជីកពង្រីកទីធ្លារបឹងជាច្រើនម៉ែត្រក្រឡាបន្ថែម ដើម្បីប្រែក្លាយជារមណីដ្ឋានទេសចរណ៍ វប្បធម៌ធម្មជាតិ ឲ្យបានគ្រប់រដូវកាល។
លោក ពាង ណារិទ្ធ បានបន្ថែមថា បឹងក្រមនេះ នឹងក្លាយជារមណីយដ្ឋានទេសចរណ៍វប្បធម៌ធម្មជាតិ ដែលអាចបង្កើតការងារ និងប្រាក់ចំណូលបន្ថែម សម្រាប់ប្រជាពលរដ្ឋប្រចាំតំបន់នេះ។ ដូច្នេះ យើងត្រូវចូលរួមទាំងអស់គ្នា មើលថែត្រីទាំងនេះ កុំមានការលួចប្រើឧបករណ៍ខុសច្បាប់ ជាពិសេសឧបករណ៍ឆក់ត្រី ដែលបំផ្លាញធ្ងន់ធ្ងរ ដល់ធនធានមច្ឆជាតិគ្រប់ប្រភេទ និងរក្សាព្រៃជុំវិញនេះ ឲ្យបានល្អ ក្លាយជាម្លប់សម្រាប់ភ្ញៀវទេសចរ។
សូមជម្រាបថា បឹងក្រម មានផ្ទៃជម្រាលប្រមូលទឹក៣០ហិកតា និងមានបឹងតូចៗ ២០បឹង ជាសាខា ព្រមទាំងមានរុក្ខជាតិលិចទឹកជាច្រើនប្រភេទ ហើយរៀងរាល់ដើមឆ្នាំក្នុងអំឡុងខែកុម្ភៈ ប្រជាពលរដ្ឋនៅទីនេះ តែងតែប្រារព្ធពិធីចាប់ត្រី យកមកចំអិនហូបជុំគ្នា ដែលជាទំនៀមទំលាប់ តាំងពីដើមរហូតមកដល់សព្វថ្ងៃ។
សម្រាប់២ឆ្នាំកន្លងទៅ លោកបណ្ឌិត ជាម ច័ន្ទសោភ័ណ បានដឹកនាំប្រជាពលរដ្ឋចុះចាប់ត្រី និងចែកជូននូវរង្វាន់ជាថវិការដល់អ្នកចាប់បានត្រីធំ និងច្រើនផងដែរ។ ដោយឡែកសម្រាប់ឆ្នាំ២០២១ខាងមុខនេះ បើតាមគម្រោង លោកបណ្ឌិត អភិបាលខេត្ត នឹងធ្វើពិធីឲ្យកាន់តែធំ តាមរយៈការប្រលែងកូនត្រីរាប់ម៉ឺនក្បាលនាថ្ងៃនេះ៕
(បាត់ដំបង)៖ ទិន្ន័យភូមិសាស្រ្ត សម្រាប់កសិកម្ម និងទឹកបច្ចេកទេសដាំដុះដំណាំបន្លែ មាននៅក្នុងកម្មវិធីទំនើបលើទូរស័ព្ទដៃ ត្រូវបានដាក់ឲ្យប្រើប្រាស់ជាផ្លូវការ ហើយនៅថ្ងៃទី០៩ ខែកញ្ញា ឆ្នាំ២០២០នេះ ក្រោមអធិបតីភាព លោក ឈឹម វជិរា តំណាងអភិបាលខេត្ត និងជាប្រធានមន្ទីរកសិកម្ម រុក្ខាប្រមាញ់ និងនេសាទខេត្តបាត់ដំបង, លោក ប៊ូ សុផល នាយកគម្រោង ក្រុមហ៊ុនអង្គរហ្គ្រីន និងកសិករមកពីសហគមន៍ផ្សេងៗ។
កម្មវិធីនេះបានដាក់ឲ្យប្រើជាផ្លូវការនូវគម្រោងទិន្ន័យភូមិសាស្រ្ត សម្រាប់កសិកម្ម និងទឹក ក្នុងកម្មវិធីទូរស័ព្ទដៃ ដែលមានឈ្មោះជាភាសា អង់គ្លេសថា «  »។    ជាកម្មវិធីទូរស័ព្ទដៃ ដែលជាបច្ចេកវិទ្យាថ្មី និងជាប្រភពចំណេះដឹងលើបច្ចេកទេសដាំដុះដំណាំបន្លែ ដ៏ទំនើបមួយ ជាមួយនឹងទិន្ន័យដែលផ្ដល់ពីផ្កាយរណប។ កម្មវិធីនេះមានការផ្តួចផ្តើម និងរួមគ្នាបង្កើតឡើងដោយគម្រោងអង្គរសាលាដ ដែលទទួលបានជំនួយពី    តាមរយៈក្រសួងការបរទេស នៃរដ្ឋាភិបាលប្រទេសហូឡង់។
លោក ឈឹម វជិរា ប្រធានមន្ទីរកសិកម្ម រុក្ខាប្រមាញ់ និងនេសាទ ខេត្តបាត់ដំបង ក្នុងមន្ទីរជំនាញ សូមអបអរសាទរដល់ក្រុមហ៊ុនអង្គរហ្គ្រីន ដែលបានសហការគ្នា ជាមួយដៃគូគម្រោងផ្សេងៗ ជាច្រើនទៀតបានបង្កើតកម្មវិធីនេះឡើង ផ្តល់ភាពងាយស្រួលដល់អ្នកដាំដុះបន្លែ, អ្នកប្រមូលទិញ, អ្នកលក់ជី, អ្នកផលិតទឹកជាដើម។
លោក ប៊ូ សុផល នាយកគ្រប់គ្រងគម្រោងអង្គរហ្គ្រីន និងលោក ខៀវ ខេមរិន្ទ អ្នកជំនាញដំណាំបន្លែ បានឡើងធ្វើបទបង្ហាញនូវអត្ថប្រយោជន៍ នៃការប្រើប្រាស់កម្មវិធីទូរស័ព្ទដៃ ដែលមានឈ្មោះជាភាសា អង់គ្លេសថា «  » ហើយមានដៃគូអនុវត្គគម្រោងនេះ រួមមានបណ្តាអង្គការ ក្រុមហ៊ុនក្នុងស្រុក និងក្រៅស្រុក ដែលរួមមាន អង្គការ អ៊ីកូ (), ក្រុមហ៊ុនអង្គរហ្គ្រីន, អង្គការបន្លែពិភពលោក (  ), អគ្គនាយកដ្ឋានកសិកម្ម, ក្រុមហ៊ុន   ,  និងក្រុមហ៊ុន ។
លោកបានបញ្ជាក់ថា អង្គរសាលាដ ប្រមូលផ្ដុំទៅដោយសេវាកម្មព័ត៌មាន ពាក់ព័ន្ធទៅនឹងកសិកម្ម គោលដៅចំបងរបស់គម្រោងអង្គរសាលាដ គឺកាត់បន្ថយការប្រើប្រាស់ធនធានច្រើន ហួសទៅលើការដាំដុះ រួមមានការប្រើប្រាស់ទឹក និងជី ស្របពេលដែលទិន្នផលទទួលបាន នឹងកើនឡើងជាងមុន ជាពិសេសបន្លែដែលមានសុវត្ថិភាព។
លោកបន្តថា អង្គរសាលាដ ជាកម្មវិធីទូរសព្ទ័ដ៏សំខាន់ ដែលបានផ្តល់អត្ថប្រយោជន៍ជាច្រើនទៅដល់អ្នកប្រើប្រាស់ ដូចជា៖
*កសិករ ទទួលបានការផ្ដល់ប្រឹក្សាទៅលើ បច្ចេកទេសដាំដុះដំណាំ ការប្រើប្រាស់ប្រព័ន្ធស្រោចស្រព ការប្រើប្រាស់ជីត្រឹមត្រូវទៅតាមប្រភេទដី និងតំបន់ការគ្រប់គ្រងដំណាំទៅតាមរដូវកាល (ប្រាំង និង វស្សា) ការគ្រប់គ្រងកត្តាចង្រៃលើដំណាំ(សត្វល្អិត ជម្ងឺ) ការអនុវត្តកសិកម្មល្អ() មានទំនាក់ទំនងផ្ទាល់ជាមួយ អ្នកលក់ជីថ្នាំកសិកម្ម អ្នកប្រមូលទិញបន្លែ គ្រឹះស្ថានមីក្រូហិរញវត្ថុ ជាពិសេសការប្រឹក្សាផ្ទាល់ជាមួយអ្នកជំនាញផ្នែកសិកម្ម មកពីកន្លែងផ្សេងៗគ្នា។
*អ្នកលក់ជី-ថ្នាំកសិកម្ម ទទួលបានព័ត៌មានពីតម្រូវការជីថ្នាំរបស់កសិករ ដែលជាចំណុចសំខាន់ក្នុងការកំណត់ស្តុកឲ្យចំគោលដៅ សម្រាប់កសិករផងដែរ បូករួម និងព័ត៌មានបច្ចេកទេសកសិកម្មផ្សេងៗ។
*អ្នកប្រមូលទិញបន្លែ ទទួលបានព័ត៌មានដាំដុះដំណាំរបស់កសិករ មានបន្លែគ្រប់គ្រាន់ដែលគាត់ត្រូវការ សិក្សាពីព័ត៌មានបច្ចេកទេសកសិកម្ម មានលទ្ធភាពកំណត់ទុកមុននូវតម្រូវការ ទិន្នផលបន្លែដែលខ្លួនចង់បានមានទំនាក់ទងផ្ទាល់ ជាមួយគ្រឹះស្ថានមីក្រូហិរញវត្ថុ ក្នុងន័យបំពេញបន្ថែមនូវកម្ចីសាច់ប្រាក់ សម្រាប់អាជីកម្មរបស់ខ្លួន។
*គ្រឹះស្ថានមីក្រូហិរញវុត្ថុ អាចទំនាក់ទំនងផ្ទាល់ជាមួយ កសិករ អ្នកលក់ជីថ្នាំកសិកម្ម អ្នកប្រមូលទិញបន្លែ ដើម្បីផ្តល់ជូននូវសេវាកម្មកម្ចីសាច់ប្រាក់របស់ពួគេ។
*ស្ថាប័នរដ្ឋ និងអ្នកជំនាញកសិកម្ម អាចចែករំលែកចំណេះដឹងកសិកម្ម បច្ចេកទេសដាំដុះ និងថែទាំថ្មីៗ របកគំហើញថ្មីៗដែលជាប្រយោជន៍ ទៅកាន់ប្រជាកសិករ៕
(ភ្នំពេញ)៖ លោកស្រី និន សាផុន ប្រធានគណៈកម្មការសាធារណការ ដឹកជញ្ជូន ទូរគមនាគមន៍ ប្រៃសណីយ៍ ឧស្សាហកម្ម រ៉ែ ថាមពល ពាណិជ្ជកម្ម រៀបចំដែនដី នគរូបនីយកម្ម និងសំណង់ នៃរដ្ឋសភា នៅរសៀលថ្ងៃទី៩ ខែកញ្ញា ឆ្នាំ២០២០ បានដឹកនាំគណៈប្រតិភូគណៈកម្មាធិការសង្គមកិច្ចអាយប៉ាកម្ពុជា ចូលរួមកិច្ចប្រជុំគណៈកម្មាធិការសង្គមកិច្ចអន្តរសភាអាស៊ានអាយប៉ា នៃមហាសន្និបាតអន្តរសភាអាស៊ានលើកទី៤១ ដែលរដ្ឋសភាប្រទេសវៀតណាមធ្វើជាម្ចាស់ផ្ទះ តាមរយៈប្រព័ន្ធវីដេអូ។
សមាសភាពគណៈប្រតិភូកម្ពុជាដែលអញ្ជើញចូលរួមក្នុងកិច្ចប្រជុំ ក្រោមប្រធានបទស្ដីពី «ការធ្វើឱ្យប្រសើរឡើងនូវតួនាទីអាយប៉ា ក្នុងការគាំទ្រសហគមន៍វប្បធម៌ សង្គម អាស៊ាន ឆ្លើយតបទៅនឹងជំងឺកូវីដ-១៩» នាពេលនេះរួមមាន៖ លោកស្រី អ៊ុន សុគន្ធា សមាជិការដ្ឋសភា លោក អ៊ុក ដាមរី សមាជិករដ្ឋសភា លោក សាយ បូរិន សមាជិកព្រឹទ្ធសភា លោកស្រី ម៉ក់ វណ្ណស៊ីថា សមាជិការដ្ឋសភា លោក ព្រហ្ម វិរៈ អគ្គនាយកទំនាក់ទំនងអន្តរជាតិ ពិធីការ និងព័ត៌មាន និងមន្ត្រីជំនាញមួយចំនួនទៀត។
លោកស្រី និន សាផុន បានផ្ដល់បទអន្តរាគមន៍ទៅកាន់កិច្ចប្រជុំថា ជំងឺកូវីដ១៩ បានគំរាមគំហែងដល់ការរស់នៅប្រចាំថ្ងៃរបស់សហគមន៍អាស៊ាន មិនត្រឹមតែសុវត្ថិភាពសុខភាពប៉ុណ្ណោះទេ ប៉ុន្តែវាបានប៉ះពាល់ដល់ទំលាប់របៀបរស់នៅ សេដ្ឋកិច្ច សង្គម និងគ្រប់ទិដ្ឋភាពទាំងអស់នៃជីវិតនៅទូទាំងពិភពលោក។
លោកស្រីបន្តថា សម្រាប់ប្រទេសកម្ពុជា ស្ថានភាពកូវីដ១៩ មិនធ្ងន់ធ្ងរទេ ដោយសារមិនមានការឆ្លងក្នុងសហគមន៍នៅក្នុងប្រទេសនោះទេ។ ករណីឆ្លងបច្ចុប្បន្ន គឺត្រូវបាននាំចូលទាំងអស់ ហើយមានអត្រាមរណភាពសូន្យ។ កត្តានេះដោយសារប្រទេសកម្ពុជាបានដាក់ចេញនូវវិធានការតឹងរឹង ដើម្បីការពារ ការរីករាលដាលនៃជំងឺកូវីដ១៩ ដោយបង្កើតជាសមរភូមិចំនួន៣ គឺទី១ ទប់ស្កាត់ការកើតឡើង នៃករណីដែលបាននាំចូលមកប្រទេសកម្ពុជា ទី២ ការការពារ ការចម្លងក្នុងសហគមន៍ និងទី៣ គឺផ្តល់ការព្យាបាលដល់អ្នកឆ្លង។
លោកស្រីប្រធានគណៈប្រតិភូបានមានប្រសាសន៍ទៀតថា រាជរដ្ឋាភិបាលនៃប្រទេសកម្ពុជាបានដំណើរការបើកប្រាក់ឧបត្ថម្ភដើម្បីឆ្លើយតបនឹងផលប៉ះពាល់សង្គមនៃជំងឺកូវីដ១៩ ដោយផ្តល់ការគាំទ្រដល់ប្រជាជនងាយរងគ្រោះដែលបានបាត់បង់ប្រាក់ចំណូលរបស់ពួកគេ។ ទោះយ៉ាងណាក៏ដោយ នៅក្នុងបរិបទសាកលភាវូបនីយកម្ម និងសមាហរណកម្មតំបន់ លោកស្រីជឿជាក់ថា ការប្រយុទ្ធប្រឆាំងនឹងជំងឺកូវីដ១៩ ក៏ដូចជាការងើបឡើងវិញ នៃសេដ្ឋកិច្ចសង្គមបន្ទាប់ពីវិបត្តិរាតត្បាតមិនអាចត្រូវបានដោះស្រាយនៅក្នុងថ្នាក់ជាតិទេ គឺទាមទារឱ្យមានកិច្ចសហប្រតិបត្តិការអន្តរជាតិស៊ីជម្រៅ និងពង្រីកស្មារតីនៃមនុស្សធម៌ និងសាមគ្គីភាពដើម្បីប្រយុទ្ធប្រឆាំង នឹងសមរភូមិរួមនេះ។ ក្នុងន័យនេះ ប្រទេសកម្ពុជាអំពាវនាវឱ្យមានការសហប្រត្តិបត្តិការស្អិតរមួត និងឯកភាពគ្នាទាំងនៅថ្នាក់តំបន់ និងពិភពលោក។
លើសពីនេះទៅទៀតខណៈពេលដែលពិភពលោកកំពុងរង់ចាំការរកឃើញវ៉ាក់សាំងនៃកូវីដ១៩ កម្ពុជាអំពាវនាវឱ្យមានការអនុម័តលើវ៉ាក់សាំងថាជាទំនិញសាធារណៈសកល ដែលប្រជាជនគ្រប់ទីកន្លែងអាចប្រើប្រាស់បាន ដូចដែលសម្ដេចតេជោ ហ៊ុន សែន ប្រមុខរាជរដ្ឋាភិបាលកម្ពុជា ធ្លាប់បានមានប្រសាសន៍ថា «យើងសង្ឃឹមថានៅពេលដែលវ៉ាក់សាំង កូវីដ១៩ ត្រូវបានបង្ហាញថាមានប្រសិទ្ធិភាព វ៉ាក់សាំង នឹងត្រូវបានប្រើប្រាស់សម្រាប់មនុស្សជាតិ និងជាទំនិញទូទៅលើសកលលោកផងដែរ»។
ចំណែកនៅក្នុងបទអន្តរាគមន៍របស់ប្រតិភូសភាប្រទេសអាស៊ានផ្សេងៗទៀត សុទ្ធតែបានលើកឡើងពីផលប៉ះពាល់ដល់សេដ្ឋកិច្ចសង្គម នៃប្រទេសរៀងៗខ្លួនដោយសារការរាតត្បាតនៃមេរោគកូវីដ១៩ និងបានជំរុញឲ្យមានកិច្ចសហប្រតិបត្តិការកាន់តែប្រសើរឡើង និងគ្រប់ជ្រុងជ្រោយ ប្រកបដោយប្រសិទ្ធភាព ក្នុងចំណោមសមាជិកអាយប៉ា ដើម្បីជម្នះរាល់បញ្ហាប្រឈម និងគាំទ្រដល់រដ្ឋជាសមាជិកអាស៊ានដើម្បីពង្រឹងកិច្ចសហប្រតិបត្តិការ ក្នុងកិច្ចការពារសុវត្ថិភាពសង្គម និងសុខុមាលភាព ដើម្បីកាត់បន្ថយផលប៉ះពាល់នៃគ្រោះមហន្តរាយធម្មជាតិ និងជំងឺរាតត្បាត រួមទាំងជំងឺកូវីដ១៩ផង លើប្រជាជនក្នុងតំបន់អាស៊ាន។ ជាពិសេសក្រុមងាយរងគ្រោះ តាមរយៈការផ្ដល់សេវាសង្គមឲ្យបានគ្រប់គ្រាន់ និងការការពារបុគ្គលិកជួរមុខ ក្នុងការប្រយុទ្ធប្រឆាំងនឹងជំងឺកូវីដ១៩ រួមទាំងបុគ្គលិកសុខាភិបាល និងបុគ្គលិកសង្គម៕
(ភ្នំពេញ)៖ នៅថ្ងៃទី០៩ ខែកញ្ញា ឆ្នាំ២០២០នេះ នគរបាលចរាចរណ៍ទូទាំងប្រទេសកម្ពុជា បានត្រួតពិនិត្យនិងផាកពិន័យលើយានយន្តសរុបចំនួន ៩៩២គ្រឿងទៀត ក្នុងនោះមានម៉ូតូ ៧០៩គ្រឿង និងរថយន្ត ២៨៣គ្រឿង។ នេះបើតាមការបញ្ជាក់របស់ឧត្តមសេនីយ៍ឯក ឆាយ គឹមខឿន អគ្គស្នងការរង និងជាអ្នកនាំពាក្យ នៃអគ្គស្នងការដ្ឋាននគរបាលជាតិ ប្រាប់បណ្តាញព័ត៌មាន  ។
បើតាមអ្នកនាំពាក្យអគ្គស្នងការ, រយៈពេល១៣២ថ្ងៃ នៃការរឹតបន្ដឹងច្បាប់ចរាចរណ៍ផ្លូវគោក ដោយបង្កើនប្រាក់ពិន័យ តាមអនុក្រឹត្យលេខ៤៩ ពោលគឺថ្ងៃទី០១ ខែឧសភា ដល់ថ្ងៃទី០៩ ខែកញ្ញា ឆ្នាំ២០២០ នគរបាលចរាចរណ៍ទូទាំងប្រទេស បានត្រួតពិនិត្យ និងផាកពិន័យយានយន្តសរុបចំនួន ១៦៥២៦៨គ្រឿង ក្នុងនោះមានម៉ូតូ ១២២៥៨៥គ្រឿង និងរថយន្តគ្រប់ប្រភេទ ៤២៦៨៣គ្រឿង។
បទល្មើសដែលត្រូវបានកត់សម្គាល់សម្រាប់ម៉ូតូ គឺភាគច្រើនអត់មួក ល្មើសសញ្ញា អត់ស្លាកលេខ និងស្រវឹង។ ដោយឡែកបទល្មើសសម្រាប់រថយន្ត គឺភាគច្រើនលើសល្បឿន លើសចំណុះ អត់ខ្សែក្រវាត់ ល្មើសសញ្ញា អត់ស្លាកលេខ ដឹកលើសទម្ងន់ អត់បណ្ណបើកបរ ប្រើប្រាស់ទូរស័ព្ទជាដើម។
ឧត្តមសេនីយ៍ឯក ឆាយ គឹមខឿន បានបន្តថា រយៈពេល ១៣២ថ្ងៃមកនេះ ការអនុវត្តតាមអនុក្រឹត្យថ្មី ក្នុងការផាកពិន័យយានយន្តល្មើស បានដំណើរការទៅយ៉ាងល្អប្រសើរ។ លោកបានថ្លែងអំណរគុណ និងកោតសរសើរដល់ជនរួមជាតិ ជាអ្នកប្រើប្រាស់ផ្លូវទាំងអស់ ដែលបានចូលរួមគោរពច្បាប់ចរាចរណ៍យ៉ាងល្អប្រសើរ រយៈពេលកន្លងមកនេះ ជាពិសេសកោតសរសើរ និងអរគុណ ដល់នគរបាលចរាចរណ៍ ដែលបានលះបង់ និងខិតខំប្រឹងប្រែងជំរុញការរឹតបន្តឹងចរាចរណ៍ ប្រកបដោយស្មារតីទទួលខុសត្រូវខ្ពស់បំផុត។
សូមបញ្ជាក់ថា សម្រាប់ថ្ងៃទី០៩ ខែកញ្ញា ឆ្នាំ២០២០នេះ គ្រោះថ្នាក់ចរាចរណ៍នៅទូទាំងប្រទេសកម្ពុជា ក៏បានកើតឡើងចំនួន ១០លើក ក្នុងនោះស្លាប់ ៤នាក់ របួស ១៤នាក់ (របួសធ្ងន់ ៩នាក់)៕
(ពោធិ៍សាត់)៖ នាយឧត្តមសេនីយ៍ គន់ គីម ទេសរដ្ឋមន្ត្រី រដ្ឋមន្ត្រីទទួលបន្ទុកបេសកកម្មពិសេស អនុប្រធាន និងជាអគ្គលេខាធិការសមាគមអតីតយុទ្ធជនកម្ពុជា បានអរគុណ និងវាយតម្លៃខ្ពស់បំផុតចំពោះលោក ម៉ៅ ធនិន អភិបាលខេត្តពោធិ៍សាត់ ដែលបានយកចិត្តទុកដាក់ និងដោះស្រាយរាល់បញ្ហារបស់អតីតយុទ្ធជនប្រកបដោយប្រសិទ្ធភាព និងបានទាន់ពេលវេលា។
ការថ្លែងកោតសរសើររបស់លោក គន់ គីម បានធ្វើឡើងក្នុងកិច្ចប្រជុំពិភាក្សា និងត្រួតពិនិត្យលទ្ធផលអនុវត្តការងារគ្រប់គ្រងដីសម្បទានសង្គមកិច្ច សម្រាប់ចែកជូនអតីតយុទ្ធជន និងគ្រួសារ ដែលអត់ដី អត់ផ្ទះ និងអ្នករស់នៅលើដីសាធារណៈក្នុងខេត្តពោធិ៍សាត់ នៅថ្ងៃទី០៩ ខែកញ្ញា ឆ្នាំ២០២០នេះ។
កិច្ចប្រជុំនេះមានការអញ្ជើញចូលរួមពី លោក ម៉ៅ ធនិន ប្រធានកិត្តិយសសមាគមអតីតយុទ្ធជន ខេត្តពោធិ៍សាត់ និងមន្ត្រីពាក់ព័ន្ធមួយចំនួនទៀត។
ក្នុងកិច្ចប្រជុំនេះ លោក ម៉ៅ ធនិន បានបង្ហាញពីលទ្ធផលនៃការអនុវត្តការងារគ្រប់គ្រងដីសម្បទានសង្គមកិច្ចថ្មី ត្រង់ចំណុចដំណាក់ត្រយឹង ស្ថិតក្នុងភូមិសាយ ឃុំព្រងិល ស្រុកភ្នំក្រវាញ ខេត្តពោធិ៍សាត់ មានទំហំសរុបចំនួន៩៥៥ហិកតា។ លោកបានឱ្យដឹងថា ដីនេះជាដីស្ថិតក្នុងដីព្រៃរិចរិល នៃគម្របព្រៃឈើឆ្នាំ២០០២ របស់រដ្ឋបាលព្រៃឈើ ហើយទីតាំងនេះសម្បូរទៅដោយខ្សែរអូរកាត់ដីជាច្រើន ដែលជាប្រភពស្រោចស្រពយ៉ាងសំខាន់, ជាដីមានសណ្ឋានទួលជំរេលខ្ពស់ល្មម មិនលិចទឹក និងដីមានជីជាតិល្អបង្គួរ អំណោយផលសម្រាប់ដំណាំដូចជា ដំឡូងមី ស្វាយ ស្វាយចាន់ទី ក្រូច ដូង ឬដំណាំឈើហូបផ្លែ និងដំណាំយុទ្ធសាស្ត្រផ្សេងៗទៀត។
លោក ម៉ៅ ធនិន បានបន្ថែមថា រដ្ឋបាលខេត្ត ដែលមានមន្ទីររៀបចំដែនដី និងការិយាល័យភូមិបាលស្រុកជាសេនាធិការ បានចុះពិនិត្យសិក្សាទីតាំងដី ប្រមូលទិន្នន័យ រៀបចំផែនទី និងចុះកំណត់ឈូសឆាយព្រំឃ្លុំទីតាំងដីទាំងមូល ដើម្បីសិក្សាផលប៉ះពាល់។ ក្នុងនោះរដ្ឋបាលខេត្ត បានគ្រប់គ្រងស្ថានការណ៍ និងឈូសឆាយទម្រង់ផ្លូវ ៨ខ្សែ ទំហំ១៥ម៉ែត្រ ប្រវែងសរុប ៣០គីឡូម៉ែត្រ ដោយពុំទាន់មានពាក្យបណ្តឹង ឬការតវ៉ាពីភាគីប្រឆាំងណាមួយឡើយ។ ជាមួយគ្នានោះ លោកបានគោរពស្នើសុំគោលការណ៍ ដោះស្រាយដីសម្បទានសង្គមកិច្ចដែលមានស្រាប់ ជូនបងប្អូនអតីតយុទ្ធជន ដែលអត់ដី អត់ផ្ទះ និងអ្នករស់នៅលើដីសាធារណៈ ទាំង៦៤៨គ្រួសារ ក្នុងមួយគ្រួសារ ១.៥ហិកតា។
នាយឧត្តមសេនីយ៍ គន់ គីម ទេសរដ្ឋមន្ត្រី បានថ្លែងនូវការកោតសរសើរ និងវាយតម្លៃខ្ពស់ ចំពោះថ្នាក់ដឹកនាំសមាគមគ្រប់លំដាប់ថ្នាក់ ដែលតែងតែបានយកចិត្តគិតគូរអំពីសុខទុក្ខ និងដោះស្រាយការលំបាកខ្វះខាត ដល់បងប្អូនអតីតយុទ្ធជន។
លោក គន់ គីម បានឯកភាព តាមសំណើរបស់លោកអភិបាលខេត្ត ដោយដោះស្រាយដីសម្បទានសង្គមកិច្ចដែលមានស្រាប់ ជូនបងប្អូនអតីតយុទ្ធជន ដែលអត់ដី អត់ផ្ទះ និងអ្នករស់នៅលើដីសាធារណៈទាំង ៦៤៨គ្រួសារ ដោយក្នុងមួយគ្រួសារ ឯកភាពផ្តល់ដីជូន ១.៥ហិកតា។ លោកទេសរដ្ឋមន្ត្រី បានបញ្ជាក់ថា កន្លងមកសមាគមអតីតយុទ្ធជនបានផ្តល់ដី ផ្តល់ផ្ទះ ជូនអតីតយុទ្ធជន និវត្តន៍ជន បានចំនួន ១៧៦គ្រួសាររួចមកហើយ និងបន្តធ្វើការគ្រប់គ្រងដោះស្រាយដីសម្បទានសង្គមកិច្ចលើបីទីតាំងបន្ថែមទៀត ដែលរងការរំលោភបំពានឱ្យបានរួចរាល់។
លោក គន់ គីម ក៏បាននាំយកនូវការផ្តាំផ្ញើការសួរសុខទុក្ខ ពីសំណាក់សម្តេចតេជោ ហ៊ុន សែន នាយករដ្ឋមន្ត្រីនៃកម្ពុជា និងជាប្រធានសមាគមអតីតយុទ្ធជនកម្ពុជា ជូនដល់ថ្នាក់ដឹកនាំ និងសមាជិកសមាគមគ្រប់លំដាប់ថ្នាក់ នៅទូទាំងខេត្តពោធិ៍សាត់។
លោកទេសរដ្ឋមន្ត្រី ក៏បានជំរុញឱ្យថ្នាក់ដឹកនាំសមាគមគ្រប់ថ្នាក់ ត្រូវបន្តយកចិត្តទុកដាក់ដល់ជីវភាព រស់នៅរបស់បងប្អូនអតីតយុទ្ធជន ដោយខិតខំបើកប្រាក់បេឡាមរណៈជូនគ្រួសារសព អតីត យុទ្ធជន ឱ្យបានទាន់ពេលវេលា។
សូមបញ្ជាក់ថា សមាជិកសមាគមអតីតយុទ្ធជនកម្ពុជា នៅខេត្តពោធិ៍សាត់ មានចំនួន ៤,២៦៥នាក់។ ក្នុងនោះ ជនពិការ ១,៤៣០នាក់ និវត្តជន ១,១១៦នាក់ ជនបាត់បង់សមត្ថភាពការងារ ៦៤នាក់ គ្រួសារពលី ១,៤៩១នាក់ និងគ្រួសារមរណៈ១៦៤នាក់។
សមាគមបានសង់ផ្ទះជូនអតីតយុទ្ធជន ចាប់តាំងពីឆ្នាំ២០១៦ ដល់ឆ្នាំ២០២០ បានចំនួន ១២៩ខ្នង ជាអំណោយដ៏ថ្លៃថ្លារបស់សម្តេចតេជោ ហ៊ុន សែន នាយករដ្ឋមន្ត្រីនៃកម្ពុជា និងបានប្រគល់ថវិកាបេឡាមរណៈសង្គ្រោះ របស់សមាគមអតីតយុទ្ធជនកម្ពុជា ជូនដល់គ្រួសារសព ក្នុងឆ្នាំ២០២០ បាន៧២សព៕
(ភ្នំពេញ)៖ លោកស្រីកិត្តិសង្គហបណ្ឌិត ម៉ែន សំអន ឧបនាយករដ្ឋមន្ត្រី រដ្ឋមន្ត្រី ក្រសួងទំនាក់ទំនងជាមួយរដ្ឋសភា-ព្រឹទ្ធសភា និងអធិការកិច្ច និងជាប្រធានក្រុមការងាររាជរដ្ឋាភិបាល បានដឹកនាំក្រុមការងារ របស់លោកស្រី និងក្រុមគ្រួសារ នៅថ្ងៃនេះបានអញ្ជើញចូលរួមពិធីរាប់បាត្រ ដាឆ្លងបុណ្យកាន់បិណ្ឌវេណទី៦ និងបាននាំយកទេយ្យវត្ថុ និងថវិកាទៅប្រគេនដល់ព្រះសង្ឃ ចំនួន៥វត្ត។
នៅក្នុងឱកាសបុណ្យកាន់បិណ្ឌនេះផងដែរ លោកស្រីកិត្តិសង្គហបណ្ឌិត ម៉ែន សំអន បានឆ្លៀតពេលដឹកនាំក្រុមការងាររបស់លោកស្រី ទៅកាន់បិណ្ឌនៅវត្តចំនួន៥ ដែលមានទីតាំងនៅរាជធានីភ្នំពេញ និងខេត្តកណ្តាល ដើម្បីជាការឧទ្ទិសកុសល ផលបុណ្យ ទៅដល់ញាតិកាលទាំង៧សន្តាន និងយុទ្ធជន យុទ្ធនារី ពលីជូនជាតិ ដែលបានចែកឋានទៅ ហើយលោកស្រីបានអញ្ជើញចូលរួមពិធីរាប់បាត្រ ដាឆ្លងបុណ្យកាន់បិណ្ឌវេណទី៦ និងបាននាំយកទេយ្យវត្ថុ និងថវិកាមួយចំនួនទៅប្រគេនព្រះសង្ឃផងដែរ។
បើតាមលោកស្រី លាង ធារ៉ា បានឲ្យដឹងថា លោកស្រី និងស្វាមី ពិតជាសប្បាយចិត្តនិងជ្រះថ្លា ក្នុងចិត្តជាខ្លាំង ដែលមានកិត្តិយសបានរួមដំណើរជាមួយ លោកស្រីកិត្ដិសង្គហបណ្ឌិត ម៉ែន សំអន, លោកស្រីភរិយាថ្នាក់ដឹកនាំ លោកឧកញ្ញា, លោក, លោកស្រី មន្ត្រីរាជការក្រោមឱវាទរបស់លោកស្រីអ៊ុំ និងក្រុមគ្រួសារកាន់បិណ្ឌ វេនទី៦ គឺលោកស្រី បានដឹកនាំក្រុមការងារទៅវត្តចំនួន៥គឺ៖
១. វត្តមុន្នីប្រសិទ្ធិវង្ស ២. វត្តអង្គសិរីសួស្តី ៣. វត្តច័ន្ទបុរីវង្ស ៤. វត្តសុវណ្ណវារី ៥. វត្តមហានន្ទិយនេរញ្ចរារាមនិវេទ ឬ (វត្តព្រែកប្រាំង) ដែលស្ថិតនៅតាមបណ្តោយផ្លូវជាតិលេខ៥ នៃខេត្តកណ្តាល និងរាជធានីភ្នំពេញ។
សូមជម្រាបផងដែរថា ជានិច្ចកាល លោកស្រី លាង ធារ៉ា និងស្វាមី តែងតែបង្ហាញវត្តមាន ចូលរួមយ៉ាងសកម្មជាមួយ លោកស្រី កិត្តិសង្គហបណ្ឌិត ម៉ែន សំអន ទាំងការងារសប្បុរសធម៌ និងការធ្វើបុណ្យផ្សេងៗ។ ដោយលោកស្រី ចាត់ទុកលោកស្រី ម៉ែន សំអន ជាគំរូល្អ ហើយតែងតែប្រតិបត្តិតាមការណែនាំរបស់លោកស្រីអ៊ុំ៕

(ភ្នំពេញ)៖ ព្រះមហាក្សត្រខ្មែរ ព្រះករុណា ព្រះបាទ សម្តេច ព្រះបរមនាថ នរោត្តម សីហមុនី បានផ្ញើព្រះរាជសារជូនលោក គីម ជុងអ៊ុន ប្រធានាធិបតីកូរ៉េខាងជើង ដើម្បីអបអរសាទរខួប៧២ នៃការបង្កើតកូរ៉េខាងជើង។
ក្នុងព្រះរាជសារផ្ញើជូនប្រធានាធិបតីកូរ៉េខាងជើង ដែលអង្គភាព   ទទួលបាននៅថ្ងៃទី០៩ ខែកញ្ញា ឆ្នាំ២០២០នេះ ព្រះមហាក្សត្រខ្មែរ បានសម្តែងព្រះរាជហឫទ័យអបអរសាទរ ចំពោះជោគជ័យរបស់រដ្ឋកូរ៉េខាងជើង ក្នុងការកសាងប្រទេសនាំមកនូវសុខសុភមង្គល និងសុខសន្តិភាព។
ក្នុងព្រះរាជសារដែលប្រែសម្រួលក្រៅផ្លូវការដោយអង្គភាពព័ត៌មាន   ព្រះមហាក្សត្រខ្មែរ បានមានព្រះបន្ទូលយ៉ាងដូច្នេះ «ក្នុងឱកាសនៃការប្រារព្ធខួបលើកទី៧២ នៃការបង្កើតសាធារណរដ្ឋប្រជាមានិតប្រជាធិបតេយ្យកូរ៉េ ខ្ញុំសូមសម្ដែងនូវការអបអរយ៉ាងកក់ក្ដៅ រួមទាំងការជូនពរនូវជោគជ័យ និងសុភមង្គលពីខ្ញុំ ចំពោះឯកឧត្តម។ សម្រាប់ប្រជាជនកូរ៉េ ដែលជាមិត្ត ខ្ញុំសូមជូនពរឱ្យជួបតែសន្តិភាព និងភាពរុងរឿងជានិរន្ត»។
ព្រះករុណាជីវិតតម្កល់លើត្បូង បានមានព្រះរាជបន្ទូលបន្ថែមថា «កិច្ចខិតខំប្រឹងប្រែង របស់សាធារណរដ្ឋប្រជាមានិតប្រជាធិបតេយ្យកូរ៉េ ក្រោមការដឹកនាំរបស់ឯកឧត្ដម បានជួយជំរុញដំណើរការនៃការស្ថាបនា ការអភិវឌ្ឍ និងសុខមាលភាព នៃប្រជាជនរបស់ឯកឧត្ដម»។
ព្រះករុណា ព្រះបាទ សម្តេច ព្រះបរមនាថ នរោត្តម សីហមុនី បានមានរាជបន្ទូលគូសបញ្ជាក់ថា ទំនាក់ទំនងមិត្តភាព និងកិច្ចសហប្រតិបត្តិការដ៏ល្អ ដែលមានស្រាប់រវាងព្រះរាជាណាចក្រកម្ពុជា និងសាធារណរដ្ឋប្រជាមានិតប្រជាធិបតេយ្យកូរ៉េ នឹងនាំមកនូវផលប្រយោជន៍ នៃទស្សនវិស័យថ្មីៗ ស្ថិតនៅក្នុងផលប្រយោជន៍នៃប្រជាជននៃប្រទេសទាំង២។
សូមបញ្ជាក់ថា ប្រទេសកូរ៉េខាងជើង ត្រូវបានបង្កើតជាផ្លូវការនៅថ្ងៃទី០៩ ខែកញ្ញា ឆ្នាំ១៩៤៨។ ប្រទេសកូរ៉េខាងជើង មានរដ្ឋធានីព្យុងយ៉ាង មានផ្ទៃដីសរុប ១២០,៥៤០គីឡូម៉ែត្រការ៉េ និងផ្ទៃទឹក ៤.៤៨ភាគរយ និងមានប្រជាជនជាង ២៥លាននាក់៕
(កំពត)៖ រដ្ឋបាលខេត្តកំពត បានដាក់ចេញនូវផែនការអភិវឌ្ឍន៍ទេសចរណ៍ រយៈពេល៥ឆ្នាំ (២០១៩-២០២៣) និងបានប្តេជ្ញាថានឹងធ្វើឲ្យមានកំណើនទេសចរប្រមាណ ២.៥លាននាក់ នៅឆ្នាំ២០២៣។ ការប្តេជ្ញាបែបនេះ ក្នុងបើកសិក្ខាសាលាផ្សព្វផ្សាយផែនការអភិវឌ្ឍន៍ទេសចរណ៍ខេត្តកំពត នាថ្ងៃទី៩ ខែកញ្ញា ឆ្នាំ២០២០ នៅសាលាខេត្តកំពត ក្រោមអធិបតីភាពលោក ជាវ តាយ អភិបាលខេត្តកំពត។
ប្រធានមន្ទីរទេសចរណ៍ខេត្តកំពត លោក សយ ស៊ីណុល បានធ្វើបង្ហាញនៅក្នុងសិក្ខាផ្សព្វផ្សាយផែនការអភិវឌ្ឍទេសចរណ៍ខេត្តរយៈពេល៥ឆ្នាំនេះថា ចំនួនភ្ញៀវទេសចរខេត្តកំពត មានការកើនឡើងជារៀងរាល់ឆ្នាំ ដោយសារកត្តាសុខសន្តិភាព សេដ្ឋកិច្ច ការអភិវឌ្ឍ ក្រោមការដឹកនាំរបស់សម្តេចតេជោ និងរួមផ្សំជាមួយសកត្តានុពលសំបូរបែបរបស់ខេត្តផងដែរ។ ជាក់ស្តែនៅឆ្នាំ២០១៩ កន្លងទៅ ទេសចរមានចំនួនជាង ១.៦លាននាក់ កើនឡើង ២.១៧% បើធៀបនឹងឆ្នាំ២០១៨ ដែលមានភ្ញៀវជាង ១.៤លាននាក់។
នៅក្នុងផែនការអភិវឌ្ឍទេសចរណ៍រយៈពេល៥ឆ្នាំ មន្ត្រីជំនាញពាក់ព័ន្ធ ពិសេសរដ្ឋបាលខេត្តថានឹងរួមគ្នាប្តេជ្ញាខិតខំធ្វើឲ្យមានកំណើនភ្ញៀវទេសចរ ២.៥លាននាក់ នៅឆ្នាំ២០២៣ ខាងមុខនេះ។
លោក ជាវ តាយ បានឱ្យដឹងថា ក្រោមការដឹកនាំរបស់សម្តេចតេជោ ហ៊ុន សែន ជានាយករដ្ឋមន្ត្រីនៃកម្ពុជា បាននាំមកនូវសុខសន្តិភាព មានការអភិវឌ្ឍរីកចម្រើនលើគ្រប់វិស័យ ក្នុងនោះវិស័យទេសចរណ៍ត្រូវបានរាជរដ្ឋាភិបាលចាត់ទុកជាប៉ូលសេដ្ឋកិច្ចមួយដ៏សំខាន់ រួមចំណែកយ៉ាងសកម្មក្នុងការអភិវឌ្ឍន៍សេដ្ឋកិច្ចសង្គម បង្កើតឱកាសមុខរបរ បង្កើនប្រាក់ចំណូលលើកកម្ពស់ជីវភាពរស់នៅរបស់ប្រជាពលរដ្ឋ។
លោកអភិបាលខេត្តបញ្ជាក់ថា ផែនការអភិវឌ្ឍន៍ទេសចរណ៍ឆ្នាំ២០១៩-២០២៣ បានបង្ហាញនូវចក្ខុវិស័យច្បាស់លាស់សម្រាប់អនាគតនៃការអភិវឌ្ឍវិស័យទេសចរណ៍ខេត្តកំពត ដោយផ្តោតជាសំខាន់ទៅលើទិសដៅយុទ្ធសាស្ត្រ រួមមាន៖ ការអភិវឌ្ឍន៍ផលិតផលទេចរណ៍ ការសិក្សាទីផ្សារ ការផ្សព្វផ្សាយ ការតភ្ជាប់ និងការសម្រួលការធ្វើដំណើរ ការអភិវឌ្ឍន៍ហេដ្ឋារចនាសម្ពន្ធ ការអភិវឌ្ឍសម្បទាទ្រទ្រង់ទេសចរណ៍ ការអភិរក្សធនធានវប្បធម៌ និងធម្មជាតិ ការអភិវឌ្ឍធនធានមនុស្ស ការគ្រប់គ្រងផលប៉ះពាល់ជាអវិជ្ជមាននៃវិស័យទេសចរណ៍។
ផែនការអភិវឌ្ឍន៍នេះក៏ចង្អុលបង្ហាញពីការសិក្សាបញ្ហាប្រឈមហានិភ័យ ចំណុចខ្លាំងកាលានុវត្តភាព និងការដាក់ចេញនូវយុទ្ធសាស្ត្រ វិធានការ ផែនការសកម្មភាព យន្តការដើម្បីអនុវត្ត និងការត្រួតពិនិត្យវាយតម្លៃ។
លោកអភិបាលខេត្តក៏បានដាក់ចេញនូវអនុសាសន៍អាទីភាព ១២ចំណុច រួមមាន៖
១៖ គ្រប់ភាគីពាក់ព័ន្ធ មន្ទីរ អង្គភាព ជុំវិញខេត្ត ក្រុង ស្រុកត្រូវយកចិត្តទុកដាក់អនុវត្តតាមសមត្ថកិច្ចរបស់ខ្លួនដែលបានរៀបរាប់នៅក្នុងផែនការ។
២៖ សម្របសម្រួលជំរុញការកសាងកំពុងផែទេសចរណ៍អន្តរជាតិឲ្យរួចរាល់នៅឆ្នាំ២០២១ តាមពេលកំណត់។
៣៖ ជំរុញការអភិវឌ្ឍន៍រមណីយដ្ឋានឆ្នេរមាសតេជោសែនកំពត ដើម្បីបម្រើដល់ទេសចរមកកម្សាន្ត។
៤៖ រដ្ឋបាលខេត្តធ្វើសិក្សាពីលទ្ធភាពនៃការកសាងស្ពានថ្មីឆ្លងព្រែកកំពង់បាយមួយកន្លែងបន្ថែមទៀត។
៥៖ រួមគ្នាកែលម្អសោភ័ណ្ឌភាពក្រុង ឲ្យកាន់តែមានភាពទាក់ទាញ បរិស្ថានបៃតងស្អាត គ្មានសំរាម ឬធូលី។
៦៖ រក្សាឲ្យបាននូវជ័យលាភីផ្ការំដួល៣ទង និងទីក្រុងទេសចរណ៍ស្អាតអាស៊ាន។
៧៖ ជំរុញឲ្យក្រុមហ៊ុនវិនិយោគលើវិស័យទេសចរណ៍។
៨៖ មន្ទីរទេសចរណ៍ ត្រូវបង្កើនការយកចិត្តទុកដាក់ក្នុងការអនុវត្តផែនការ ដោយតម្រូវឲ្យមានការប្រជុំរៀងរាល់ ៣ខែម្តង។
៩៖ មន្ទីរបរិស្ថាន មន្ទីរដែនដី ត្រូវសហការគ្នា ធ្វើជាសេនាធិការឲ្យគណៈកម្មាធិការគ្រប់គ្រងអភិវឌ្ឍតំបន់ឆ្នេរ។
១០៖ ពង្រីកកញ្ចប់ខ្សែទស្សនកិច្ចទេសចរណ៍នៅតាមតំបន់កោះ និងឆ្នេរបន្ថែមទៀត។
១១៖ មន្ទីរទេសចរណ៍ ត្រូវសិក្សាទីតាំង ដើម្បីកសាងមជ្ឍមណ្ឌលព័ត៌មានបន្ថែម។
១២៖ ក្នុងរដូវកាលកាន់បិណ្ឌ និងភ្ជុំបិណ្ឌដែលនឹងខិតជិតមកដល់ទេសចរនឹងមកលេងខេត្តកំពតច្រើន ដូច្នេះមន្ត្រីជំនាញ និងអ្នកពាក់ព័ន្ធ អាជ្ញាធរ ត្រូវចុះជំរុញដល់អាជីវករ កន្លែងកម្សាន្ត អ្នកផ្តល់សេវាទេសចរទាំងអស់ឲ្យចូលរួមអនុវត្តវិធានការសុខាភិបាលដើម្បីទប់ស្កាត់កូវីដ១៩។
អនុសាសន៍ចំនួន១២ចំណុចនេះ ដើម្បីឲ្យគ្រប់ភាគីពាក់ព័ន្ធ មន្ទីរ អង្គភាពជុំវិញខេត្ត យកចិត្តទុកដាក់ចូលរួមអនុវត្តនូវសកម្មភាពនានាដែលជាសមត្ថកិច្ចរបស់ខ្លួន ហើយមានចែងនៅក្នុងផែនការអភិវឌ្ឍន៍នេះជាសកម្មភាពអាទិភាព ដោយដាក់បញ្ជូលបន្ស៊ីគ្នាទៅនឹងផែនការសកម្មភាពប្រចាំឆ្នាំ ផែនការបីឆ្នាំរំកិលរបស់ខ្លួន ជាពិសេសការគ្រប់គ្រងអនាម័យឱ្យបានល្អរប្រសើ៕
(ត្បូងឃ្មុំ)៖ ព្រឹកថ្ងៃទី០៩ ខែកញ្ញា ឆ្នាំ២០២០នេះ លោកស្រីឧត្តមសេនីយ៍ឯក ជ័យ បុប្ផា អគ្គលេខាធិការរង អាជ្ញាធរជាតិប្រយុទ្ធប្រឆាំងគ្រឿងញៀន និងលោក គន់ សុភា អភិបាលរងខេត្ត និងជាប្រធានលេខាធិការដ្ឋានគណកម្មាធិការត្រូតពិនិត្យគ្រឿងញៀនខេត្តត្បូងឃ្មុំ បានអញ្ជើញបើកកិច្ចប្រជុំផ្សព្វផ្សាយរបាយការណ៍ ឆមាសទី១ និងលើកទិសដៅឆមាសទី២ ឆ្នាំ២០២០ របស់អាជ្ញាធរជាតិប្រយុទ្ធប្រឆាំងគ្រឿងញៀន នៅសាលាខេត្តត្បូងឃ្មុំ។
ថ្លែងក្នុងឱកាសនោះ លោក គន់ សុភា បានលើកឡើងថា ផ្អែកតាមផែនការរបស់រាជរដ្ឋាភិបាល គណៈកម្មាធិការត្រួតពិនិត្យគ្រឿងញៀនខេត្តត្បូងឃ្មុំ បានអនុវត្តយុទ្ធនាការប្រយុទ្ធប្រឆាំងគ្រឿងញៀនខុសច្បាប់ ក្នុងការបង្ការ ទប់ស្កាត់ និងបង្ក្រាបបទល្មើសគ្រឿងញៀន នៅវិធានការចំនួន៥ ដែលបានជំរុញកិច្ចប្រតិបត្តិការ ប្រឆាំងបទល្មើសគ្រឿងញៀននៅគ្រប់មូលដ្ឋានទូទាំងខេត្ត បានអនុវត្តយ៉ាងសកម្មនូវផែនការស្ដីពី យុទ្ធនាការប្រយុទ្ធប្រឆាំងគ្រឿងញៀនខុសច្បាប់ របស់រាជរដ្ឋាភិបាលកម្ពុជា។
លោក គន់ សុភា បានបញ្ជាក់ថា លទ្ធផលជោគជ័យទាំងនេះ គឺអាស្រ័យដោយមានការកសាងផែនការសកម្មភាពជាក់លាក់ ជាត្រីវិស័យក្នុងការប្រយុទ្ធប្រឆាំង គ្រឿងញៀនខុសច្បាប់ ស្របតាមផែនការយុទ្ធសាស្ត្ររបស់រដ្ឋាភិបាលកម្ពុជា ដែលមានសម្ដេចតេជោ ហ៊ុន សែន ជាប្រមុខ និងដោយមានការតម្រង់ទិស ដោយផ្ទាល់ ពីអាជ្ញាធរជាតិប្រយុទ្ធប្រឆាំងគ្រឿងញៀន និងដោយមានការចូលរួមយ៉ាងសកម្មផុសផុល តាមគោលនយោបាយភូមិឃុំមានសុវត្ថិភាព ដឹងជាពិសេសគ្រប់មន្ទីរអង្គភាពរដ្ឋបាលក្រុង/ស្រុក ឃុំ/សង្កាត់កម្លាំងសមត្ថកិច្ច និងអ្នកពាក់ព័ន្ធក៏ដូចជាប្រជាពលរដ្ឋនៅគ្រប់មូលដ្ឋានរួមគ្នា អនុវត្តទទួលបានប្រសិទ្ធភាពខ្ពស់។
នាឱកាសនោះ លោកស្រីឧត្តមសេនីយ៍ឯក ជ័យ បុប្ផា អគ្គលេខាធិការរង នៃអាជ្ញាធរជាតិប្រយុទ្ធប្រឆាំងគ្រឿងញៀន បានបញ្ជាក់ទៀតថា ដំណើរការដឹកនាំអនុវត្ត ផែនការយុទ្ធនាការ ប្រយុទ្ធប្រឆាំងគ្រឿងញៀនខុសច្បាប់លើកទី៥ របស់រាជរដ្ឋាភិបាលកម្ពុជា គឺដើម្បីទទួលបានលទ្ធផលល្អប្រសើរ និងជោគជ័យឈានទៅកាត់បន្ថយ និងលុបបំបាត់ឲ្យបាននូវបទល្មើសគ្រឿងញៀនគ្រប់ប្រភេទ។
លោកស្រីឧត្តមសេនីយ៍ឯក ក៏បានផ្ដាំផ្ញើដល់គណៈកម្មាធិការត្រួតពិនិត្យគ្រឿងញៀនគ្រប់លំដាប់ថ្នាក់ ក្នុងខេត្ត អាជ្ញាធរ មន្ត្រីរាជការ និងកងកម្លាំង ត្រូវបន្តយកចិត្តទុកដាក់ អនុវត្តឲ្យបានកាន់តែខ្លាំងក្លាថែមទៀត ជាពិសេស គឺកុំពាក់ព័ន្ធ កុំនៅពីក្រោយធ្វើជាបង្អែក កុំបន្ធូរបន្ថយ និងកុំអន្តរាគមន៍ ក្នុងករណីបទល្មើសគ្រឿងញៀនគ្រប់ប្រភេទ។
លោកស្រីឧត្តមសេនីយ៍ឯក ជ័យ បុប្ផា ក៏បានស្នើដល់អ្នកពាក់ព័ន្ធ បន្តខិតខំរួមគ្នាអនុវត្តឲ្យមានប្រសិទ្ធភាព ពិសេសសហការជាមួយប្រទេសជិតខាង បង្រ្កាបបទល្មើសគ្រឿងញៀន ឆ្លងកាត់ព្រំដែន ត្រួតពិនិត្យសារធាតុគីមីផ្សំឲ្យបានហ្មត់ចត់ ព្រោះឈ្មួញទុច្ចរិតអាចបង្វែរទៅកែឆ្នៃជាគ្រឿងញៀនខុសច្បាប់ ត្រូវបន្តផ្សព្វផ្សាយអប់រំ ដល់គ្រប់គោលដៅប្រឈម ពិសេសអ្នកបើកកបររថយន្តធន់ធ្ងន់ និងចូលរួមបង្ការទប់ស្កាត់ការរីករាលដាលនូវជំងឺកូវីដ-១៩ គ្រុនឈាម និងគ្រុនឈីក៕
(ព្រះវិហារ)៖ អគារបណ្ណាល័យ២ខ្នង ស្ថិតក្នុងសាលាបឋមសិក្សាសំបូរ និងមួយខ្នងទៀត ស្ថិតក្នុងសាលាបឋមសិក្សាគុណភាព ក្នុងឃុំឆែបពីរ ស្រុកឆែប តម្លៃ៥ម៉ឺនដុល្លារ ត្រូវបានសម្ភោធដាក់ឲ្យ ប្រើប្រាស់នៅព្រឹកថ្ងៃទី៩ ខែកញ្ញា ឆ្នាំ២០២០នេះ ក្រោមវត្តមានលោក សុក សាន្តតារ៉ា អភិបាលស្រកឆែប និងមានការចូលរួមពីមន្ត្រីរាជការ កងកម្លាំងប្រដាប់អាវុធ លោកគ្រូអ្នកគ្រូ សិស្សានុសិស្សជាច្រើនរូបទៀត។
នៅក្នុងឱកាសនោះលោក សុក សាន្តតារ៉ា បានផ្តាំផ្ញើសាកសួរសុខទុក្ខពីសំណាក់លោកទេសរដ្ឋមន្ត្រី មាស សុភា រដ្ឋមន្ត្រីទទួលបន្ទុកបេសកកម្មពិសេស និងជាប្រធានក្រុមការងាររាជរដ្ឋាភិបាល ចុះជួយមូលដ្ឋានខេត្តព្រះវិហារ និងលោក ប្រាក់ សុវណ្ណ អភិបាលខេត្តព្រះវិហារ ដែលជានិច្ចជាកាលលោកតែងគិតគូរយកចិត្តទុកដាក់ ចំពោះសុខទុក្ខ និងការរស់នៅរបស់បងប្អូនប្រជាពលរដ្ឋក្នុងខេត្តរបស់យើង។
អភិបាលស្រុក បានថ្លែងទៀតថា ក្នុងកំលុងពេលដែលពិភពលោកកំពុងជួបប្រទះជំងឺកូវីដ១៩ ដែលមានការឆ្លងរីករាលដាលនៅទូទាំងពិភពលោក ក្នុងនោះប្រទេសកម្ពុជាក៏ទទួលនៅការឆ្លងជំងឺ កូវីដ១៩នេះផងដែរ ធ្វើឲ្យប៉ះពាល់ស្ទើរគ្រប់វិស័យ ជាពិសេសដល់ការសិក្សារបស់សិស្សានុសិស្ស រហូតផ្អាកការសិក្សាមុនការកំណត់។
ជាមួយគ្នានេះ លោកបានផ្តាំឲ្យលោកគ្រូ អ្នកគ្រូ ត្រូវគិតគូរពីបញ្ហាសុវត្ថិភាពសុខភាពជាចម្បងតាមការណែនាំរបស់ក្រសួងសុខាភិបាល ដោយឲ្យសិស្សឧស្សាហ៍លាងសម្អាតដៃ និងពាក់ម៉ាស់អោយបានគ្រប់ៗគ្នា។
លោក សុក សាន្តតារ៉ា បានថ្លែងអំណរគុណដល់អង្គការទស្សនៈពិភពលោក ដែលបានចូលរួមលើកកម្ពស់គុណភាព និងប្រសិទ្ធិភាព នៃការសិក្សារបស់សិស្ស ដោយបានផ្តល់អគារបណ្ណាល័យចំនួន ២ខ្នងធ្វើអំពីបេតុង ដែលមានទំហ៊ំ៧ម៉ែត្រគុណ៩ម៉ែត្រស្មើគ្នា និងបានបំពាក់សម្ភារគ្រប់គ្រាន់ដោយចំណាយអស់ថវិកាចំនួន៥ម៉ឺនដុល្លារ៕
(ស្ទឹងត្រែង)៖ ដោយមើលឃើញពីទុក្ខលំបាក របស់ប្រជាពលរដ្ឋ ក្រីក្រ និងងាយរងគ្រោះ នៅថ្ងៃ០៩ ខែកញ្ញា ឆ្នាំ២០២០នេះ លោក ម៉ុម សារឿន អភិបាលខេត្តស្ទឹងត្រែង បានអញ្ជើញចុះសួរសុខទុក្ខ និងចែកអំណោយ ជូនដល់បងប្អូនប្រជាពលរដ្ឋក្រីក្រ និងងាយរងគ្រោះ ចំនួន៤០៦គ្រួសារ រស់នៅឃុំសៀមបូក ក្នុងស្រុកសៀមបូក ខេត្តស្ទឹងត្រែង។
ក្នុងកម្មវិធីនេះ ក៏មានការចូលរួមអមដោយ លោកអភិបាលស្រុក អភិបាលរងស្រុក កម្លាំងប្រដាប់អាវុធ និងមន្ទីរអង្គភាព ជុំវិញខេត្តជាច្រើនរូប។
ក្នុងនោះ អំណោយដែលបាន នាំយកទៅចែកជូននាពេលនោះ ជាអំណោយសម្តេចតេជោ ហ៊ុន សែន និងសម្តេចកិត្ដិព្រឹទ្ធបណ្ឌិត ប៊ុន រ៉ានី ហ៊ុនសែន ដែលបានផ្តល់ជូន តាមរយៈមន្ទីរសង្គមកិច្ច អតីតយុទ្ធជន និងយុវនីតិសម្បទា ខេត្តស្ទឹងត្រែង ដោយក្នុងនោះ មួយគ្រួសារទទួលបានរួមមាន៖ អង្ករ២៥គីឡូក្រាម មី១កេស ត្រីខ១យួរ ទឹស៊ីអ៊ីវ១យួរ និងភួយ១ ផងដែរ។
ក្នុងពិធីសំណេះសំណាល ជាមួយប្រជាពលរដ្ឋ លោក ម៉ុម សារឿន បានពាំនាំនូវប្រសាសន៍ របស់សម្តេចតេជោ ហ៊ុន សែន នាយករដ្ឋមន្រ្តី និងសម្តេចកិត្តិព្រឹទ្ធបណ្ឌិត ប៊ុន រ៉ានី ហ៊ុន សែន និងសម្តេចក្រឡាហោម ស ខេង ឧបនាយករដ្ឋមន្ត្រីនៃក្រសួងមហាផ្ទៃ ដែលបានផ្ដាំផ្ញើសួរសុខទុក្ខ ក្តីនឹករលឹក ការស្រឡាញ់ យ៉ាងជ្រាលជ្រៅ និងគិតគូរជានិច្ច ចំពោះសុខទុក្ខបងប្អូនប្រជាពលរដ្ឋគ្រប់មូលដ្ឋាន ពិសេសដែលជានិច្ចកាល សម្តេចតែងតែគិតគូពីសុខទុក្ខរបស់បងប្អូន ប្រជាពលរដ្ឋ ដែលរងគ្រោះ ដោយសារគ្រោះធម្មជាតិ ស្រ្តីមេម៉ាយ ជនពិការ ចាស់ជរា និងប្រជាពលរដ្ឋ ដែលទីទាល់ក្រីក្រ ជួបការលំបាកដោយមិនប្រកាន់រើសអើងវណ្ណៈ ជាតិសាសន៍ ពណ៌សម្បុរ ឬនិន្នាការនយោបាយអ្វីឡើយ។
លោក ម៉ុម សារឿន ក៏បានសំណូមពរដល់បងប្អូនប្រជាពលរដ្ឋទាំងអស់ ឲ្យបន្តការយកចិត្តទុកដាក់ថែទាំសុខភាព ព្រមទាំងប្រកាន់ភ្ជាប់នូវអនាម័យល្អ រស់នៅស្អាត ហូបស្អាត ផឹកស្អាត ដើម្បីការពារឲ្យបាននៅជំងឺរាតត្បាត ដ៏កាចសាហាវវិរុសកូវីដ-១៩ ដែលកំពុងកើតមាន ជាសាកល ជាពិសេសអំឡុងដែលប្រទេសកម្ពុជាយើង កំពុងតែរងគ្រោះ នូវជំងឺនេះដែលនោះ។
ឆ្លៀតក្នុងឱកាសនោះដែរ លោក ម៉ុម សារឿន ក៏បានផ្តាំផ្ញើសូមឲ្យបងប្អូនប្រជាពលរដ្ឋទាំងអស់ ខិតខំបង្កបង្កើនផល ដាំដំណាំរួមផ្សំ ដើម្បីទ្រទ្រង់ជីវភាពគ្រួសារ ដើម្បីចូលរួមចំណែកកាត់បន្ថយភាពក្រីក្រនៅក្នុងប្រទេសកម្ពុជា ក៏ដូចនៅក្នុងខេត្តស្ទឹងត្រែងទាំងមូល៕
(កំពង់ធំ)៖ លោក ញ៉ឹក បានខេង អភិបាលរងខេត្តកំពង់ធំ បានថ្លែងថា មនុស្សចាស់ជាយន្តការដ៏សំខាន់ជួយអភិវឌ្ឍន៍សង្គមជាតិ។
លោក ញ៉ឹក បានខេង បានថ្លែងយ៉ាងដូច្នេះកិច្ចប្រជុំពិភាក្សាយោបល់ក្របខ័ណ្ឌគោលនយោបាយ និងយន្តការគាំទ្រមនុស្សចាស់នៅកម្ពុជាថ្ងៃទី៩ ខែកញ្ញា ២០២០ នៅមន្ទីរសង្គមកិច្ច អតីតយុទ្ធជន និងយុវនីតិសម្បទាខេត្តកំពង់ធំ រៀបចំដោយអង្គការមនុស្សចាស់កម្ពុជា ដោយមានការអញ្ជើញចូលរួមពីប្រធានសមាគមមនុស្សចាស់មន្ត្រីសង្គមកិច្ចតាមបណ្តាក្រុងស្រុក និងអង្គការដៃគូរក្នុងខេត្ត។
លោកបន្តទៀតថា ការលើកស្ទួយសុខុមាលភាពមនុស្សចាស់បានល្អប្រសើរ និងបង្ហាញឲ្យឃើញពីតួនាទីដ៏សំខាន់របស់មនុស្សចាស់ ក្នុងសង្គមជាតិហើយមនុស្សចាស់ គឺជាបុព្វការីជន ដែលបានបង្កើតធនធានដ៏មានសារៈប្រយោជន៍ និងមានតួនាទីសំខាន់ណាស់ក្នុងការកសាង គ្រួសារ សហគមន៍ ការផ្តល់ចំណេះដឹង និងបទពិសោធន៍យ៉ាងច្រើនសម្រាប់មនុស្សជំនាន់ក្រោយ ទើបគេចាត់ទុកមនុស្សចាស់គឺជាសម្បត្តិវប្បធម៌ មនុស្សចាស់គឺជាកេរ្តិ៍មរតរបស់ជាតិដ៏ប្រសើរថ្លៃថ្លាបំផុត។
លោកបានបញ្ជាក់បន្ថែមថា «មនុស្សចាស់ជាបណ្ណាល័យរស់ដែលបានផ្តល់ការអប់រំ ដំបូន្មាននិងបទពិសោធន៍ល្អៗសម្រាប់យុវវ័យជំនាន់ថ្មី។ ហើយមនុស្សចាស់ក៏ជាធនធានដ៏សំខាន់ បានចូលរួមអភិវឌ្ឍន៍ប្រទេសកម្ពុជាឲ្យបានរីកចម្រើនផងដែរ»។
ដោយសារតែស្គាល់ច្បាស់ពីគុណបំណាច់ និងការដើរតួនាទីដ៏សំខាន់នេះហើយទើបរាជរដ្ឋាភិបាលកម្ពុជា ដែលដឹកនាំដោយសម្តេចតេជោ ហ៊ុន សែន នាយករដ្ឋមន្ត្រី នៃកម្ពុជា តែងបានយកចិត្តទុកដាក់ខ្ពស់ទៅលើសុខទុក្ខរបស់មនុស្សចាស់។
សមាគមមនុស្សចាស់គឺជាអង្គការមួយ ដែលមានគោលដៅលើកកម្ពស់សុខមាលភាពមនុស្សចាស់ តាមរយៈសកម្មភាពរួមដែលផ្ដល់ប្រយោជន៍ដល់ពួកគាត់ផ្ទាល់ និងសហគមន៍របស់ពួកគាត់។
របាយការណ៍របស់លោក លៀង សុភា មន្ទីរសង្គមកិច្ច អតីតយុទ្ធជន និងយុវនីតិសម្បទាខេត្តកំពង់ធំ បានបញ្ជាក់ថាសមាគមមនុស្សចាស់ក្នុងខេត្តកំពង់ធំមាន៨១ ឃុំ សង្កាត់ ក្នុងនោះសមាគមមានដំណើរការល្អមាន៨ សមាគម មានសមាជិក ២០៩០នាក់ ស្រី ១៣៥៨នាក់។
សមាគមមានដំណើរការមធ្យម មាន ៧សមាគម មានសមាជិកសរុប៤០៩ នាក់ស្រី ២០២នាក់ និងសមាគម ដំណើរការខ្សោយ ៦៦សមាគម មានសមាជិក ៣៣៨៤នាក់ ស្រី១៣៥០នាក់។ ស្ថានភាពមនុស្សចាស់គ្មានទីពឹង ១៦៥៦នាក់ស្រី ១៤៥៣នាក់ ក្នុងនោះមនុស្សវ័យចាស់ (ក្រ១) មាន៥០២៧ នាក់ និងមនុស្សវ័យចាស់(ក្រ២) មាន៧៥៩១នាក់៕
(ឧត្ដរមានជ័យ)៖ លោកស្រី ហេង សំអាន ភរិយាលោក ប៉ែន កុសល្យ អភិបាលខេត្តឧត្តរមានជ័យ និងជាប្រធានកិត្តិយសសាខាសមាគមនារី ដើម្បីសន្តិភាព និងអភិវឌ្ឍន៍ខេត្ត នៅព្រឹកថ្ងៃទី៩ ខែកញ្ញា ឆ្នាំ២០២០នេះ បានដឹកនាំក្រុមការងារ ចូលរួមក្នុងពិធីដាក់បិណ្ឌវេនទី៧ នៅវត្តជយ័ឧត្តមចុងកាល់ ក្នុងស្រុកចុងកាល់ ខេត្តឧត្តរមានជ័យ។
នៅក្នុងពិធីនោះផងដែរ លោកស្រី ហេង សំអាន និងក្រុមការងារ បានបូជាទៀនធូបផា្កភ្ញីចំពោះ ព្រះរតនត្រៃសមាទានសិល ធ្វើកិច្ចនមស្សការ ព្រមទាំងបាននាំយកនូវបច្ច័យទេយ្យទាន គ្រឿងឧបភោគបរិភោគ ភេសជ្ជៈជាច្រើនមុខ ទៅប្រគេនព្រះសង្ឃ ដើម្បីឧទ្ទិសនូវផល្លារអានិសង្ឃជូនទៅដល់វិញ្ញាណក្ខន្ធបុព្វការីជនមានមាតាបិតាជីដូនជីតាញាតិការទាំង ៧សណ្ដាន។
លោកស្រី ហេង សំអាន ក៏បាននាំយកបច្ច័យចំនួន ៣,០០០,០០០លាន រៀល ប្រគេនព្រះសង្ឃសម្រាប់ទុកចាត់ចែង និងកសាង នៅសមិទ្ធិផលនានាក្នុងវត្តនិងចតុបច្ច័យ គ្រឿងឧបភោគបរិភោគ ភេសជ្ជៈ និងជូនយាយជី តាជីជាង ១០០នាក់ អស់ថវិកាចំនួន ៣,៣៥០,០០០លាន រៀលផងដែរ។
សូមជម្រាបថា បុណ្យភ្ជុំបិណ្ឌ ជាពិធីបុណ្យសាសនាធំប្រចាំឆ្នាំ ដែលមានរយៈពេល១៥ថ្ងៃ គឺចាប់ពីថ្ងៃ១រោច ដល់ថ្ងៃ១៥រោច ខែភទ្របទ។ ក្នុងរយៈពេល១៥ថ្ងៃនេះ ប្រជាពលរដ្ឋគ្រប់មជ្ឈដ្ឋាន បានអញ្ជើញនាំយកចង្ហាន់ ទេយ្យទាន ទៅប្រគេនព្រះសង្ឃគង់ចាំព្រះវស្សានៅតាមវត្តអារាម ទូទាំងប្រទេស ដើម្បីឧទ្ទិសកុសលផលបុណ្យដល់ញាតិសន្តាន ដែលបានចែកឋានទៅហើយ ឬនៅរស់រានមានជីវិតក្តី៕

(ភ្នំពេញ)៖ នៅថ្ងៃពុធ ទី៩ ខែកញ្ញា ឆ្នាំ២០២០ ក្រុមប្រឹក្សាជាតិប្រាក់ឈ្នួលអប្បបរមា បានបន្តកិច្ចប្រជុំរបស់ខ្លួន ដើម្បីចរចាកំណត់ប្រាក់ឈ្នួលអប្បបរមាផ្នែកវាយនភណ្ឌ កាត់ដេរ និងផលិតស្បែកជើង នៅកម្ពុជា សម្រាប់ឆ្នាំ២០២១។ នេះបើតាមសេចក្តីប្រកាសរបស់ក្រសួងការងារ ដែលបណ្តាញព័ត៌មាន   ទទួលបាន។
ក្រោយកិច្ចប្រជុំនេះ ក្រសួងការងារបានអះអាងថា ជាលទ្ធផល ភាគីនីមួយៗបានបង្ហាញនូវបច្ចេកទេស នៃលក្ខណវិនិច្ឆ័យទាំង៧ ប្រកបដោយភាពចាស់ទុំ ភាតរភាព និងសាមគ្គីភាពជាមួយគ្នា។
ក្រសួងការងារបានបន្តទៀតថា ទន្ទឹមនឹងនេះ តំណាងភាគីកម្មករនិយោជិត និងតំណាងភាគីនិយោជក ក៏បានឯកភាពគ្នាបន្តកិច្ចពិភាក្សាបន្ថែមទៀត នៅក្នុងកិច្ចប្រជុំក្រុមប្រឹក្សាជាតិប្រាក់ឈ្នួលអប្បបរមា នៅថ្ងៃទី១០ ខែកញ្ញា ឆ្នាំ២០២០។
សូមបញ្ជាក់ថា រាជរដ្ឋាភិបាលកម្ពុជា បានដាក់ចេញនូវគោលនយោបាយដំឡើងប្រាក់ឈ្នួលអប្បរមា ដល់កម្មករនិយោជិក ក្នុងវិស័យកាត់ដេរ ជារៀងរាល់ឆ្នាំមិនដែលខាន ចាប់តាំងពីឆ្នាំ២០១៣ រហូតមក។ ប្រាក់ឈ្នួលអប្បបរមារបស់កម្មករ និយោជិត ក្នុងឆ្នាំ២០២០នេះ បានកើនដល់ ១៩០ដុល្លារ នៅក្នុងមួយខែ ដែលឆ្នាំ២០២១ ខាងមុខនេះ អាចនឹងកើនឡើងមួយចំនួនថែមទៀត៕
ខាងក្រោមនេះជាសេចក្តីប្រកាសរបស់ក្រសួងការងារ៖

(កំពង់ឆ្នាំង)៖ ដោយបានទទួលដំណឹងថា វត្តក្រឡាញ់ចាស់ មិនមានពុទ្ធបរិស័ទកាន់បិណ្ឌគ្រប់វេន ក្នុងរយៈពេល ១៥ថ្ងៃ នាព្រលប់ថ្ងៃទី៨ ខែកញ្ញា ឆ្នាំ២០២០ លោក ឌី វិជ្ជា និងលោកស្រី ហ៊ុន ម៉ាណា បានចាត់ឱ្យលោក ជិន ប៊ុនធឿន លេខាសម្ដេចអគ្គមហាសេនាបតីតេជោ ហ៊ុន សែន និងជានាយករងរដ្ឋបាល នៃសាលារាជធានីភ្នំពេញ រួមនិងក្រុមការងារ បាននាំយកទេយ្យវត្ថុ របស់អ្នកឧកញ៉ា ព្រឹទ្ធមហាឧបាសិកាធម្មញ្ញាណវិវឌ្ឍនា ប៊ុន ស៊ាងលី មួយចំនួនធំ ទៅប្រគេនព្រះចៅអធិការវត្តក្រឡាញ់ចាស់ ស្ថិតនៅភូមិស្រងាំទេ ឃុំប្រស្និប ស្រុករលាប្អៀរ ខេត្តកំពង់ឆ្នាំង។
ទេយ្យវត្ថុ រួមមាន៖ អង្ករ ១តោន, ទឹកត្រី, តែ, ស្ករស, កាហ្វេ, សាប៊ូ, ប៊ីចេង, ទឹកស៊ីអ៊ីវ, មី២កេសធំ, ត្រីខ ១កេសធំ, ជេលលាងដៃ, ថ្នាំពេទ្យ១កេស, ទឹកផ្លែឈើ១០កេស, ទឹកដោះគោខាប់ ២កេស និងបច្ច័យចំនួន១លានរៀល។
ព្រះចៅអធិការមានសង្ឃដីកា សូមឲ្យផល្លានិសង្ឃទាំងអស់នេះបានជូនទៅដល់ដួងវិញ្ញាណក្ខន្ធ អ្នកឧកញ៉ា ព្រឹទ្ធមហាឧបាសិកាធម្មញ្ញាណវិវឌ្ឍនា ប៊ុន ស៊ាងលី និងវិញ្ញាណក្ខន្ធញាតិការ ទាំង៧សន្តាន ដែលបានចែកឋានទៅកាន់បរលោកទទួលយកមនុញ្ញផល និងសូមឱ្យប្រជាពលរដ្ឋខ្មែរទូទាំងប្រទេសជួបតែសេចក្តីសុខគ្រប់ក្រុមគ្រួសារ៕
(ភ្នំពេញ)៖ រដ្ឋបាលខណ្ឌឫស្សីកែវ បានសម្រេចនាំយកគ្រឿងចក្រទៅឈូសឆាយ និងដឹកកម្ទិចថ្មចាក់ក្រាល ដើម្បីបើកផ្លូវ១ខ្សែ បើទោះបីជារដ្ឋបាលខណ្ឌ ពុំទាន់មានកញ្ចប់ថវិកា ឫតម្រូវការចាំបាច់ណាមួយ ក្នុងគម្រោងស្ថាបនាជាផ្លូវបេតុង និងដោះស្រាយបញ្ហាមួយចំនួនទៀត ជាមួយម្ចាស់ក្បាលដីពាក់ព័ន្ធផ្លូវ១ខ្សែនេះ យ៉ាងណាក៏ដោយ។
ការសម្រេចបើកផ្លូវ១ខ្សែ ដែលមានព្រុំប្រទល់ខាងកើតជាប់ផ្លូវលេខ៥៩៨ (ហៅផ្លូវ ជា សុផារ៉ា) ខាងលិចជាប់ផ្លូវលេខ១៨០០ មានទទឹង២០ម៉ែត្រ និងប្រវែងជិត១គីឡូម៉ែត្រ របស់រដ្ឋបាល ខណ្ឌឫស្សីកែវនេះ បានអនុវត្តឡើង ក្រោយពីរដ្ឋបាលខណ្ឌ ទទួលបានសំណូមពររបស់ប្រជាពលរដ្ឋ ស្ថិតក្នុងតំបន់អភិវឌ្ឍន៍ឫស្សីកែវ ភូមិទួលពពែ សង្កាត់ទួលសង្កែទី២ នាព្រឹកថ្ងៃទី០៩ ខែកញ្ញា ឆ្នាំ២០២០នេះ។
សកម្មភាពក្នុងការនាំយកគ្រឿងចក្រទៅឈូសឆាយ និងដឹកកម្ទិចថ្មចាក់ក្រាល ដើម្បីបើកផ្លូវ១ខ្ស ក្រោយពីរដ្ឋបាលខណ្ឌ ទទួលបានសំណូមពររបស់ប្រជាពលរដ្ឋនេះដែរ ដឹកនាំដោយលោក ប្រាជ្ញ សីហា អភិបាលរងខណ្ឌ តំណាងលោក ជា ពិសី អភិបាលខណ្ឌ និងមានការចូលរួមពីប្រធានតាមបណ្ដាការិយាល័យជុំនាញដែលពាក់ព័ន្ធមួយចំនួនទៀត។
លោក ប្រាជ្ញ សីហា បានគូសបញ្ជាក់ថា «យោងទៅតាមស្ថានភាពជាក់ស្ដែង ដោយសារពេលនេះជារដូវវស្សា ប៉ុន្តែមុនក្រោយគឺត្រូវតែបើកទម្លុះផ្លូវ១ខ្សែនេះដាច់ខាត ហើយបន្ទាប់ពីបើកផ្លូវ១ ខ្សែនេះរួចរាល់ ក៏គ្មានអ្នកធ្វើដំណើរដែរ ដោយសារ (មានតែក្បាលដីឡូត៌ តែគ្មានអ្នករស់នៅឡើយ) បើទោះបីជាអាជ្ញាធរ ពុំទាន់មានកញ្ចប់ថវិកា ឫតម្រូវការចាំបាច់ ក្នុងគម្រោងស្ថាបនាជាផ្លូវបេតុង ឫដោះស្រាយបញ្ហាមួយចំនួនទៀត ជាមួយម្ចាស់ក្បាលដីពាក់ព័ន្ធ យ៉ាងណាក៏ដោយ ដូច្នេះក្នុងនាមអាជ្ញាធរ ចាំបាច់ត្រូវតែយកចិត្តទុកដាក់ ដោះស្រាយជូនប្រជាពលរដ្ឋ»៕

(ភ្នំពេញ)៖ សម្ដេចតេជោ ហ៊ុន សែន នាយករដ្ឋមន្ដ្រីនៃកម្ពុជា ចេញសេចក្ដីសម្រេចបង្កើតគណៈកម្មការអន្ដរក្រសួង ដើម្បីសិក្សា និងអនុវត្តគម្រោងស្ថាបនាហេដ្ឋារចនាសម្ព័ន្ធផ្លូវថ្នល ចំនួន៣៨ខ្សែ នៅក្រុងសៀមរាប ខេត្តសៀមរាប។
សេចក្ដីសម្រេចដែលបណ្ដាញព័ត៌មាន   ទទួលបាននៅរសៀលថ្ងៃទី០៩ ខែកញ្ញា ឆ្នាំ២០២០នេះ សម្ដេចតេជោ ហ៊ុន សែន បានប្រគល់តួនាទីជូន សម្ដេចពិជ័យសេនា ទៀ បាញ់ ឧបនាយករដ្ឋមន្ដ្រី រដ្ឋមន្ដ្រីក្រសួងការពារ ជាប្រធាន អមដោយអនុប្រធានម្នាក់ អនុប្រធានអចិន្ដ្រៃយ៍ម្នាក់ និងសមាជិក១៥រូប។
ក្នុងកិច្ចប្រជុំគណៈរដ្ឋមន្ត្រីនាព្រឹកថ្ងៃទី០៤ ខែកញ្ញា ឆ្នាំ២០២០ សម្តេចតេជោ ហ៊ុន សែន បានប្រកាសទម្លាក់កញ្ចប់ថវិកាជាតិចន្លោះពី ១០០ ទៅ១៥០លានដុល្លារអាមេរិក ដើម្បីសាងសង់ និងកែលម្អផ្លូវចំនួន ៣៨ខ្សែ នៅទីរួមខេត្តសៀមរាប។
សម្តេចតេជោ ហ៊ុន សែន បានគូសបញ្ជាក់ថា ការសម្រេចសាងសង់ផ្លូវទាំង៣៨ខ្សែនៅទីរួមខេត្តសៀមរាបនេះ មិនត្រឹមតែជាការធ្វើឲ្យប្រសើរឡើងនូវប្រព័ន្ធ ហេដ្ឋារចនាសម្ព័ន្ធ ក្នុងក្រុងសៀមរាប ដែលជាទីក្រុងទេសចរណ៍ដ៏ល្បាញល្បីរបស់កម្ពុជាប៉ុណ្ណោះទេ តែក៏ជាការរួមចំណែកផ្តល់ការងារជូនប្រជាពលរដ្ឋ ក្នុងកំឡុងពេលជួបវិបត្តិកូវីដ១៩នេះផងដែរ។
សម្ដេចពិជ័យសេនា ទៀ បាញ់ នៅរសៀលថ្ងៃទី០៩ ខែកញ្ញា ឆ្នាំ២០២០នេះ ក៏បានដឹកនាំកិច្ចប្រជុំពិភាក្សាលើគម្រោងកែលម្អហេដ្ឋារចនាសម្ព័ន្ធផ្លូវថ្នល់ ចំនួន៣៨ខ្សែ នៅទីរួមខេត្តសៀមរាបនេះផងដែរ ជាមួយស្ថាប័នពាក់ព័ន្ធ៕
(ភ្នំពេញ)៖ ថ្ងៃទី០៩ ខែកញ្ញា ឆ្នាំ២០២០នេះ ជាខួបពីរឆ្នាំហើយ ដែលទេវតាសង្គ្រោះកុមារកម្ពុជា លោកវេជ្ជបណ្ឌិត   បានចាកចោលកុមារកម្ពុជាគ្មានថ្ងៃត្រឡប់។ ដើម្បីរំលឹកដល់គុណូបការៈដ៏មហាសាលរបស់លោកវេជ្ជបណ្ឌិត និងឧទ្ទិសកុសលផលបុណ្យជូនវិញ្ញាណក្ខន្ធលោកផងនោះ ថ្នាក់ដឹកនាំ ក្រុមគ្រូពេទ្យ និងបុគ្គលិកបម្រើការងារនៅមន្ទីរពេទ្យគន្ធបុប្ផាទាំងនៅរាជធានីភ្នំពេញ និងខេត្តសៀមរាប បានរៀបចំពិធីបុណ្យបង្សុកូលជូនដល់វិញ្ញាណក្ខន្ធរបស់លោក។
លោកវេជ្ជបណ្ឌិត គី សន្ទី ប្រធានមន្ទីរពេទ្យគន្ធបុប្ផាភ្នំពេញ បានប្រាប់អង្គភាពព័ត៌មាន   ថា ជារៀងរាល់ឆ្នាំថ្នាក់ដឹកនាំ ក្រុមគ្រូពេទ្យ និងបុគ្គលិកបម្រើការងារនៅក្នុងមន្ទីរពេទ្យទាំងនៅភ្នំពេញ និងសៀមរាប តែងតែបានប្រារព្ធបុណ្យបង្សុកូលតាមគន្លងប្រពៃណីព្រះពុទ្ធសាសនាខ្មែរ។ បើតាមលោក គី សន្ទី ការរៀបចំពិធីបុណ្យនេះ ដើម្បីឧទ្ទិសកុសលផលបុណ្យជូនដល់វិញ្ញាណក្ខន្ធរបស់លោកវេជ្ជបណ្ឌិត   ផង ហើយក៏ដើម្បីរលឹកនឹកដល់គុណូបការៈដែលលោកបានធ្វើពលិកម្មសម្រាប់កុមារកម្ពុជាកាលពីលោកនៅមានជន្មាយុផងដែរ។
លើសពីនោះទៀត ពិធីបុណ្យនេះ ក៏ដើម្បីឧទ្ទិសកុសលដល់ វេជ្ជបណ្ឌិត ភីទ័រ ស្ទូដ័រ សហស្ថាបនិកមូលនិធិគន្ធបុប្ផាស្វីស ដែលបានទទួលមរណភាពកាលពីថ្ងៃទី០៦ ខែឧសភា ឆ្នាំ២០២០ ព្រមទាំងកុមារៗ ដែលបានបានបាត់បង់ជីវិត ដោយសារតែជំងឺក្នុងមន្ទីរពេទ្យ ដោយមិនអាចសង្គ្រោះបានផងដែរ។ នេះជាការបញ្ជាក់បន្ថែមរបស់លោកវេជ្ជបណ្ឌិត គី សន្ទី។
សូមរំលឹកថា លោកវេជ្ជបណ្ឌិត   បានទទួលមរណភាពកាលពីថ្ងៃទី០៩ ខែកញ្ញា ឆ្នាំ២០១៨ នៅឯប្រទេសកំណើតរបស់លោក។ លោកវេជ្ជបណ្ឌិត   ជាជនជាតិស្វីស ប៉ុន្តែស្ទើរមួយជីវិតរបស់លោក បានលះបង់គ្រប់បែបយ៉ាង ក្នុងការជួយព្យាបាលពុំយកប្រាក់កម្រៃ ដើម្បីបម្រើជាតិខ្មែរ ប្រជាពលរដ្ឋខ្មែរ ជាពិសេសជួយដល់កុមារកម្ពុជា។
ការលះបង់ដ៏ធំធេងរបស់លោកវេជ្ជបណ្ឌិត នាំឱ្យប្រជាពលរដ្ឋកម្ពុជា ប្រសិទ្ធនាមលោកជា «បិតាមនុស្សធម៌សម្រាប់កម្ពុជា»។ ពលិកម្មដ៏ថ្លៃថ្លា និងធំធេងរបស់លោក ធ្វើឱ្យប្រជាជាតិខ្មែរ បេះដូងកុលបុត្រខ្មែរចងចាំ និងដឹងគុណពុំអាចបំភ្លេចបានឡើយ។ ការឃ្លាតឆ្ងាយពីភពផែនដីរបស់លោកវេជ្ជបណ្ឌិត   បានធ្វើឲ្យប្រជាពលរដ្ឋខ្មែរសោកសង្រេង នឹកស្រណោះជាខ្លាំង៕



(ព្រះសីហនុ)៖ មនុស្ស៦នាក់ ក្នុងនោះខ្មែរ៥នាក់ និងជនជាតិចិនម្នាក់ ត្រូវបានកម្លាំងនគរបាលខេត្តព្រះសីហនុ ចាប់ខ្លួនបាននៅថ្ងៃទី០៨ ខែកញ្ញា ឆ្នាំ២០២០ ក្រោយធ្វើសកម្មភាពបន្លំជានគរបាល ហើយដើរជំរិតទារប្រាក់ពីប្រជាពលរដ្ឋ។
ស្នងការនគរបាលខេត្តព្រះសីហនុ លោកឧត្តមសេនីយ៍ទោ ជួន ណារិន្ទ បានប្រាប់បណ្ដាញព័ត៌មាន   ឲ្យដឹងនៅរសៀលថ្ងៃទី០៩ ខែកញ្ញា ឆ្នាំ២០២០នេះថា នៅវេលាម៉ោង១១ព្រឹក ថ្ងៃទី០៨ ខែកញ្ញា មានជនជាតិចិនម្នាក់ បានមកដាក់ពាក្យបណ្តឹងថា នៅយប់ថ្ងៃទី០៦ ខែកញ្ញា មានជនសង្ស័យមួយក្រុម ជាជនជាតិខ្មែរ៥ ស្លៀកពាក់ស៊ីវិល ជិះរថយន្តមួយគ្រឿង ប្រភេទ   ពណ៌ស និងម៉ូតូ២គ្រឿង អះអាងថា ជាមន្ដ្រីនគរបាលបានធ្វើសកម្មភាពកាក់រថយន្ត របស់ជនរងគ្រោះជាជនជាតិចិនមួយគ្រឿង ម៉ាក  ពណ៌ក្រហម ពាក់ផ្លាកលេខព្រះសីហនុ2-9291 ខណៈពេលដែលជនរងគ្រោះកំពុងធ្វើដំណើរតាមផ្លូវ ទៅបុរីគុជអាស៊ី ស្ថិតនៅភូមិ១ សង្កាត់៣ ក្រុងព្រះសីហនុ។
ជនរងគ្រោះបានបញ្ជាក់ទៀតថា បន្ទាប់មកក្រុមជនសង្ស័យទាំងនោះ បានធ្វើការឆែកឆេរក្នុងរថយន្តរបស់ជនរងគ្រោះ ក៏បានទម្លាក់គ្រឿងញៀនមួយកញ្ចប់ នៅក្នុងរថយន្តរបស់ជនរងគ្រោះ ដើម្បីចោទប្រកាន់ថា គ្រឿងញៀនជារបស់ជនរងគ្រោះ រួចគំរាមទារប្រាក់ពីជនរងគ្រោះចំនួន៤,០០០ដុល្លារ បើមិនព្រមឲ្យទេក្រុមជនសង្ស័យទាំងនោះ នឹងចាប់ជនរងគ្រោះទៅប៉ុស្តិ៍នគរបាល។ ដោយមានការភ័យខ្លាច ជនរងគ្រោះក៏ទូរស័ព្ទទៅប្រពន្ធដើរ ខ្ចីលុយពីមិត្តភ័ក្របានចំនួន២,៣០០ដុល្លារ យកទៅប្រគល់ឲ្យក្រុមជនសង្ស័យ ដោយសន្យាថា ប្រាក់ដែលនៅសល់នឹងឲ្យនៅពេលក្រោយ។
បន្ទាប់ពីបានទទួលពាក្យបណ្តឹងរបស់ជនរងគ្រោះ ដោយមានបញ្ជារដឹកនាំពីលោក គួច ចំរើន អភិបាលខេត្ត និងក្រោមការសម្របសម្រួលពីលោក សៀង សុខ ព្រះរាជអាជ្ញាខេត្ត, លោកឧត្តមសេនីយ៍ទោ ជួន ណារិន្ទ បានបញ្ជាកម្លាំងជំនាញផែនការងារនគរបាលព្រហ្មទណ្ឌ បានធ្វើការស្រាវជ្រាវយ៉ាងយកចិត្តទុកដាក់ រហូតកំណត់បានអត្តសញ្ញាណរបស់ជនសង្ស័យ និងឈានដល់ការចាប់ឃាត់ខ្លួន បានជនសង្ស័យសរុប៦នាក់ (ជនជាតិចិនម្នាក់) ជាបន្តបន្ទាប់ នៅវេលាម៉ោង០៧៖៣០នាទីយប់ ថ្ងៃទី០៨ ខែកញ្ញា ឆ្នាំ២០២០។
ជនសង្ស័យទាំង៦នាក់ រួមមាន ទី១៖ឈ្មោះ ហាក់ សុធាបញ្ញា អាយុ៣០ឆ្នាំ មានទីលំនៅភូមិ៥ សង្កាត់៤ ក្រុងព្រះសីហនុ, ទី២៖ឈ្មោះ អ៊ួន ប្រុស អាយុ២៧ឆ្នាំ មានទីលំនៅភូមិ៣ សង្កាត់៤ ក្រុងព្រះសីហនុ , ទី៣៖ឈ្មោះ ចិន ប៊ុនធឿន ហៅរាជ្យ អាយុ២៧ឆ្នាំ មានទីលំនៅភូមិ៥ សង្កាត់៤ ក្រុងព្រះសីហនុ, ទី៤៖ឈ្មោះ ចំរើន លាងម៉េង អាយុ២៧ឆ្នាំ មានទីលំនៅភូមិ៥ សង្កាត់៤ ក្រុងព្រះសីហនុ, ទី៥៖ឈ្មោះ ស៊ឹម សុខដា អាយុ៣០ឆ្នាំ មានទីលំនៅភូមិ១ សង្កាត់៤ ក្រុងព្រះសីហនុ និងទី៦៖ឈ្មោះ   អាយុ៣០ឆ្នាំ។
នៅចំពោះមុខសមត្ថកិច្ច ជនសង្ស័យបានសារភាពថា ពួកគេពិតជាបានកាក់ឃាត់រថយន្តឆែកឆេរក្នុងរថយន្ត និងជំរិតទារយកប្រាក់បាន ចំនួន២,៣០០ដុល្លារពីជនរងគ្រោះប្រាកមែន។ បច្ចុប្បន្នកម្លាំងជំនាញកំពុងកសាងសំណុំរឿងដើម្បីបញ្ជូនទៅចាត់ការបន្ដតាមនីតិវិធី៕
(បន្ទាយមានជ័យ)៖ ដើម្បីសុខុមាលភាពរបស់សិស្សានុសិស្ស នៅក្នុងដំណាក់កាល នៃការបើកឲ្យដំណើរការគ្រឹះស្ថានមត្តេយ្យសិក្សា និងសេវាអប់រំកុមារតូច បឋមសិក្សាមធ្យមសិក្សា និងគ្រឹស្ថានសិក្សា ឯកជនក្នុងដំណាក់កាលទី២នេះ ក៏ដូចជា អនុទៅតាមគោលការណ៍ក្រសួងអប់រំ យុវជន និងកីឡា ពិសេសក្រសួងសុខាភិបាល លោក ហ៊ឹល រ៉ាយ៉ា អភិបាលក្រុងសិរិសោភ័ណ និងប្រធានគណៈបញ្ជាការឯកភាពរដ្ឋក្រុងសិរីសោភ័ណ ដាក់ចេញវិធានការដល់ការិយាល័អប់រំ ក៏ដូចជា បណ្តារសាលារៀនដែលបើកដំណើរការ ត្រូវមានការពិនិត្យឲ្យ បានត្រឹមត្រូវនូវឧបករណ៍វាស់កំដៅ សាប៊ូ ទឹកអាល់កុល ចែលសម្លាប់មេរោគ នឹងម៉ាសសម្រាប់ចែជូនដល់សិស្សានុសិស្ស ការពារអីការចម្លងមេរោគកូវីដ-១៩។
ការដាក់ចេញវិធានការនេះ នៅក្នុងកិច្ចប្រជុំគណៈគណបញ្ជាការឯកភាពរដ្ឋក្រុងសិរីសោភ័ណ នៅព្រឹកថ្ងៃទី៩ ខែកញ្ញា ឆ្នាំ២០២០ នៅសាលាប្រជុំសាលាក្រុងសិរីសោភ័ណ។
លោក ហ៊ឹល រ៉ាយ៉ា ក៏បានបញ្ជាក់ថា ស្របពេលដែលសាលារៀនបើកឲ្យដំណើរការក្នុងដំណាក់កាលទី២នេះ គ្របសាលារៀនទាំងអស់ត្រូវរៀបចំអនុវត្តតាមគោលការណែនាំរបស់ក្រសួងអប់រំ ដោយត្រូវរៀបចំបរិស្ថានសិក្សាប្រកបដោយប្រសិទ្ធភាព បរិយាបន្ន ផាសុកភាព និងមេត្រីភាព, ការរក្សាគម្លាតសុវត្ថិភាពក្នុងគ្រឹះស្ថានសិក្សា, លើកកម្ពស់សុខភាពចាំបាច់សម្រាប់អ្នកសិក្សា បុគ្គលិកអប់រំ និងបុគ្គលិកផ្សេងទៀត, បរិក្ខារសម្ភារអនាម័យ, ការអប់រំសុខភាព និងបណ្តុះបណ្តាលអំពីវិធានការទប់ស្កាត់ជម្ងឺកូវីដ-១៩។
លោកអភិបាលក្រុង ក៏បានជំរុញបន្ថែមដល់អ្នកពាក់ព័ន្ធត្រូវចូលរួម ផ្សព្វផ្សាយឲ្យបានផុសផុលដល់អាណាព្យាបាលឲ្យពួកគាត់ចូលរួមក្នុងការប្រយុទ្ធប្រឆាំងការរីករាលដាលជម្ងឺកូវីដ-១៩ ដោយឲ្យពួកគាត់ត្រៀមទឹកអាល់កុល ឬជែលសម្លាប់មេរោគ ឬរបាំងការពារមុខ ជូនដល់កូនៗពួកគាត់ ដើម្បីចូលរួមការពារពីការចម្លងកូវីដ-១៩៕
(ភ្នំពេញ)៖ កិច្ចប្រជុំគណៈកម្មាធិការសេដ្ឋកិច្ចអាយប៉ា នៃមហាសន្និបាតអន្តរសភាអាស៊ាន (អាយប៉ា) លើកទី៤១ ដែលសភាប្រទេសវៀតណាម ធ្វើជាម្ចាស់ផ្ទះ បានលើកយកសេចក្ដីព្រាងសេចក្ដីសម្រេច ដែលមានប្រធានបទ ស្ដីពី តួនាទីរបស់សភា ក្នុងការលើកកម្ពស់ភាពស្អិតរមួតអាស៊ាន និងការងើបឡើងវិញនៃសេដ្ឋកិច្ច ក្រោយការរាតត្បាតនៃជំងឺកូវីដ១៩ មកធ្វើការពិភាក្សាគ្នា នៅព្រឹកថ្ងៃទី៩ ខែកញ្ញា ឆ្នាំ២០២០។
លោក សុខ សូកាន អនុប្រធានគណៈកម្មការសាធារណការ ដឹកជញ្ជូន ទូរគមនាគមន៍ ប្រៃសណីយ៍ ឧស្សាហកម្ម រ៉ែ ថាមពល ពាណិជ្ជកម្ម រៀបចំដែនដី នគរូបនីយកម្ម និងសំណង់ នៃរដ្ឋសភា បានដឹកនាំប្រតិភូ គណៈកម្មាធិការសេដ្ឋកិច្ចកម្ពុជា អញ្ជើញចូលរួមកិច្ចប្រជុំគណៈកម្មាធិការសេដ្ឋកិច្ចអន្តរសភាអាស៊ាន អាយប៉ា តាមរយៈប្រព័ន្ធវីដេអូ នាពេលនេះរួមមាន៖ លោក ម៉ម ប៊ុននាង សមាជិកព្រឹទ្ធសភា, លោក ហ៊ូ ស្រ៊ី សមាជិករដ្ឋសភា, លោក អាយ ខន សមាជិកព្រឹទ្ធសភា, លោក ចាយ បូរិន សមាជិករដ្ឋសភា, លោក យឹម លាត សមាជិករដ្ឋសភា និងលោក ឡេង ប៉េងឡុង អគ្គលេខាធិការរដ្ឋសភា ព្រមទាំងមន្ត្រីជំនាញមួយចំនួនទៀត។
ក្នុងបទអន្តរាគមន៍ ថ្លែងទៅកាន់កិច្ចប្រជុំ លោក សុខ សូកាន បានលើកឡើងថា សេចក្ដីព្រាងសេចក្ដីសម្រេច ដែលលើកយកមកពិភាក្សាគ្នានាពេលនេះ គឺទាក់ទងនឹងតួនាទី របស់សភាក្នុងការលើកកម្ពស់ ភាពស្អិតរមួតអាស៊ាន និងការងើបឡើងវិញ នៃសេដ្ឋកិច្ចក្រោយការរាតត្បាតនៃជំងឺកូវីដ១៩។ អ្វីដែលសភាត្រូវធ្វើ គឺគួរតែអនុម័តច្បាប់ និងគោលនយោបាយ ដើម្បីឆ្លើយតបនឹងការរីរាលដាលនៃជំងឺរាតត្បាតកូវីដ១៩ និងជំរុញការងើបឡើងវិញ នៃសេដ្ឋកិច្ចនៅក្នុងតំបន់។
លោកប្រធានគណៈប្រតិភូ បានថ្លែងទៀតថា ពាក់ព័ន្ធនឹងការរាតត្បាតនៃជំងឺកូវីដ១៩ ប្រទេសកម្ពុជា ក៏ដូចជាប្រទេសដទៃទៀត គឺបានទទួលនូវរងនូវផលប៉ះពាល់ ដល់សេដ្ឋកិច្ច និងវិស័យផ្សេងៗជាច្រើន។ ជាមួយគ្នានេះ យើងក៏បានចាត់វិធានការជាច្រើន ដើម្បីឆ្លើយតបនឹងជំងឺរាតត្បាតនេះ។ មិនត្រឹមតែប៉ុណ្ណោះ កម្ពុជាបានអនុម័ត ថវិកាជាង២ពាន់លានដុល្លារអាមេរិក ដើម្បីស្ដារសេដ្ឋកិច្ចឡើងវិញ ដោយយកចិត្តទុកដាក់ ជាពិសេសចំពោះក្រុមងាយរងគ្រោះ និងក្រុម  ដែលរងផលប៉ះពាល់ ដោយជំងឺរាតត្បាត តាមរយៈការបណ្ដុះបណ្ដាលជំនាញ ការគាំទ្រផ្នែកសង្គម ការផ្ដល់ហិរញ្ញប្បទាន និងការលើកលែងពន្ធជាដើម។
លោក សុខ សូកាន បានបន្ថែមថា សមាជិកសភាអាស៊ានអាយប៉ា គួរតែឈររួមគ្នាជាមួយរដ្ឋាភិបាល នៃសមាជិកអាស៊ាន ក្នុងការអនុវត្តវិធានការជាក់លាក់ ដើម្បីឆ្លើយតបជាបន្ទាន់ទៅនឹងរោគរាតត្បាត និងជំរុញការងើបឡើងវិញនៃសេដ្ឋកិច្ចរឹងមាំ ក្នុងស្មារតីរួបរួម និងឆ្លើយតប។
ចំណែកនៅក្នុងបទអន្តរាគមន៍ របស់គណៈប្រតិភូសភាប្រទេសអាស៊ានផ្សេងៗទៀត ក៏បានលើកឡើងពីផលវិបាកនានាដែលបណ្ដាលមកពីការរាតត្បាតនៃជំងឺកូវីដ១៩ ដែលធ្វើឲ្យមានផលប៉ះពាល់ធ្ងន់ធ្ងរដល់សេដ្ឋកិច្ច និងបានជំរុញឲ្យប្រទេសសមាជិកអាស៊ាន ធ្វើការចែករំលែកបច្ចេកទេស ចំណេះដឹងផ្នែកវេជ្ជសាស្ត្រ ឲ្យបានទាន់ពេល វេលា តាមរយៈការបន្តពង្រឹងយន្តការកិច្ចសហប្រតិបត្តិការ ដែលមានស្រាប់ និងដៃគូសន្ទនា ក្នុងវិស័យសុខភាពសាធារណៈ ដើម្បីដោះស្រាយបញ្ហាប្រឈម ដែលបានកើតឡើងដោយវិបត្តិកូវីដ១៩៕
(កោះកុង)៖ ដើម្បីជួយសង្រ្គោះជីវិតមនុស្ស ក្នុងគ្រាមានឧប្បទ្ទវហេតុ នៅប្រការណាមួយ ដែលកើតឡើងនៅកណ្តាលផ្លូវ ឬទីតាំងណាមួយ ដែលជួបក្នុងការជួយសង្រ្គោះ បឋមនោះ ទីស្នាក់ការសាខាកាកបាទក្រហមកម្ពុជា ខេត្ដកោះកុង នៅព្រឹកថ្ងៃទី០៩ ខែកញ្ញា ឆ្នាំ២០២០ មានរៀបចំកម្មវិធីទិវាពិភពលោកវិជា្ជសង្គ្រោះបឋម ដោយមានការចូលរួមក្រោមវត្តមានលោក សំឃិត វៀន អភិបាលរងខេត្ដកោះកុង។
ក្នុងនោះ ក៏មានការចូលរួមពី លោកស្រី មុំ ចន្ធី នាយិការងនាយកដ្ឋានសុខភាព កាកបាទក្រហមកម្ពុជា និងលោកគ្រូឯកទេសផ្នែក វិជ្ជាសង្គ្រោះបឋម នៃទីស្នាក់ការកណ្តាល សមាជិក សមាជិកាគណៈកម្មាធិការសាខា អនុសាខាក្រុងខេមរភូមិន្ទ ចៅសង្កាត់ទាំងបី អ្នកស្ម័គ្រចិត្ត យុវជនកក្រក យុវជន ស.ស.យ.ក យុវជនកាយរិទ្ធ ប្រជាពលរដ្ឋ ព្រមទាំង មន្ដ្រីរាជការ តាមមន្ទីរអង្គភាព ជាច្រើនរូបទៀត។
លោកស្រី មុំ ចន្ធី បានថ្លែងថា វិជ្ជាសង្គ្រោះបឋម គឺជាមុខវិជ្ជា ដ៏មានសារសំខាន់មួយដែលយើង ទាំងអស់គ្នាត្រូវសិក្សា ដើម្បីទុកជាមូលដ្ឋានគ្រឹះ សម្រាប់សង្គ្រោះ បងប្អូនប្រជាពលរដ្ឋ នៅក្នុងសហគមន៍ ដែលរងគ្រោះថ្នាក់ផ្សេងៗ ដោយចៃដន្យមានដូចជា៖ ខ្យល់គរ ស្ទះដង្ហើម បាក់ឆ្អឹង និងគ្រោះថ្នាក់ចរាចរណ៍ជាដើម មុនពេលគ្រូពេទ្យមកដល់ ឬបញ្ជូនអ្នករងគ្រោះ ទៅកាន់មន្ទីរពេទ្យ។
លោក សំឃិត វៀន អភិបាលរងខេត្ត បានគូសបញ្ជាក់ថា ការប្រារព្ធទិវានេះឡើង គឺដើម្បីអបអរសាទរទិវាពិភពលោក វិជ្ជាសង្គ្រោះបឋម ក្នុងគោលបំណង ផ្សព្វផ្សាយឲ្យប្រជាពលរដ្ឋយល់ដឹង ពីវិធីជួយសង្គ្រោះជនរងគ្រោះ នៅក្នុងសហគមន៍របស់ខ្លួន ឲ្យបានត្រឹមត្រូវ និងសុវត្ថិភាពមុនពេលគ្រូពេទ្យ មកជួយសង្គ្រោះ និងមុនពេលបញ្ជូន ទៅមន្ទីពេទ្យ។
កាកបាទក្រហមកម្ពុជា បានអប់រំយល់ដឹងអំពី វិជ្ជាសង្គ្រោះបឋមការពារ ដើម្បីឲ្យកុមារចេះបង្ការខ្លួនកុំឲ្យមានគ្រោះថ្នាក់ ហើយក្នុងនោះ ប្រធានបទដែលយកមកបង្ហាត់ បង្ហាញរួមមាន៖ រលាក (ទឹកក្ដៅ ភ្លើង...) បាក់ឆ្អឹង លង់ទឹក សត្វទិច រន្ទះ និងស្លាក់។
កាកបាទក្រហមកម្ពុជា បាននិងកំពុងពង្រីកវិជ្ជាសង្គ្រោះបឋម នៅតាមស្ថាប័នរដ្ឋ និងមន្ទីរនានា តាមការស្នើសុំ និងផ្តល់ វិជ្ជាសង្គ្រោះបឋមដោយបង់ថ្លៃ ដល់វិស័យឯកជន និងអង្គការមិនមែនរដ្ឋាភិបាល។ គោលបំណងរបស់កាកបាទក្រហមកម្ពុជាគឺ ក្នុង១គ្រួសារ ត្រូវមានអ្នកចេះវិជ្ជាសង្គ្រោះបឋមម្នាក់។
ឆ្លៀតក្នុងឱកាសនោះ លោក សំ ឃិតវៀន អភិបាលរងខេត្ត បានធ្វើការផ្ដាំផ្ញើដល់អ្នកស្ម័គ្រចិត្ដ និងយុវជនទាំងអស់ ជាពិសេសយុវជនកាកបាទក្រហមកម្ពុជា ដែលមាន វត្ដមាននៅទីនេះ ក្រោយពីទទួលបាននូវវគ្គបណ្ដុះបណ្ដាល ស្ដីពីវិជ្ជាសង្គ្រោះបឋម និងចូលរួមសកម្មភាពនៅក្នុងគម្រោង របស់កាកបាទក្រហមកម្ពុជារួចហើយសូមក្មួយៗ យកចំណេះដឹងនេះ ទៅប្រើប្រាស់ឲ្យបានត្រឹមត្រូវ និងធ្វើការផ្សព្វផ្សាយបន្ដ ឲ្យបានទូលំទូលាយដល់សហគមន៍ប្រជាពលរដ្ឋ និងមិត្ដភក្ដិនូវវិជា្ជសង្គ្រោះបឋមនេះ៕
(ភ្នំពេញ)៖ សម្តេចពិជ័យសេនា ទៀ បាញ់ ឧបនាយករដ្ឋមន្ត្រី រដ្ឋមន្ត្រីក្រសួងការពារជាតិ និងជាប្រធានក្រុមការងារថ្នាក់ជាតិចុះជួយមូលដ្ឋានខេត្តសៀមរាប នៅរសៀលថ្ងៃទី០៩ ខែកញ្ញា ឆ្នាំ២០២០នេះ បានដឹកនាំកិច្ចប្រជុំពិភាក្សាលើគម្រោងកែលម្អហេដ្ឋារចនាសម្ព័ន្ធផ្លូវថ្នល់ ចំនួន៣៨ខ្សែ នៅទីរួមខេត្តសៀមរាប ក្នុងគោលបំណងលើកស្ទួយជីវភាពរស់នៅរបស់ប្រជាពលរដ្ឋ ជំរុញកំណើនភ្ញៀវទេសចរ និងសេដ្ឋកិច្ចជាតិក្រោយវិបត្តិជំងឺកូវីដ-១៩។
កិច្ចប្រជុំនេះ មានការអញ្ជើញចូលរួមពីសំណាក់ លោកឧបនាយករដ្ឋមន្ត្រី ជា សុផារ៉ា រដ្ឋមន្ត្រីក្រសួងរៀបចំដែនដី នគរូបនីយកម្ម និងសំណង់ និងលោកទេសរដ្ឋមន្ត្រី ស៊ុន ចាន់ថុល រដ្ឋមន្ត្រីក្រសួងសាធារណការ និងដឹកជញ្ជូន នៅទីស្តីការក្រសួងសាធារណការ និងដឹកជញ្ជូន។
សូមបញ្ជាក់ថា ក្នុងកិច្ចប្រជុំគណៈរដ្ឋមន្ត្រីនាព្រឹកថ្ងៃទី០៤ ខែកញ្ញា ឆ្នាំ២០២០ថ្មីៗនេះ សម្តេចតេជោ ហ៊ុន សែន បានប្រកាសទម្លាក់កញ្ចប់ថវិកាជាតិចន្លោះពី ១០០ ទៅ ១៥០លានដុល្លារអាមេរិក ដើម្បីសាងសង់ និងកែលម្អផ្លូវចំនួន ៣៨ខ្សែ នៅទីរួមខេត្តសៀមរាប។សម្តេចតេជោ ហ៊ុន សែន បានគូសបញ្ជាក់ថា ការសម្រេចសាងសង់ផ្លូវទាំង ៣៨ខ្សែនៅទីរួមខេត្តសៀមរាបនេះ មិនត្រឹមតែជាការធ្វើឱ្យប្រសើរឡើងនូវប្រព័ន្ធហេដ្ឋារចនាសម្ព័ន្ធក្នុងក្រុងសៀមរាប ដែលជាទីក្រុងទេសចរណ៍ដ៏ល្បាញល្បីរបស់កម្ពុជាប៉ុណ្ណោះទេ តែក៏ជាការរួមចំណែកផ្តល់ការងារជូនប្រជាពលរដ្ឋក្នុងកំលុងពេលជួបវិបត្តិកូវីដ១៩នេះផងដែរ។
ក្នុងកិច្ចប្រជុំនេះ សម្តេចតេជោ ហ៊ុន សែន បានណែនាំឱ្យបង្កើតគណៈកម្មការមួយសម្រាប់សាងសង់ផ្លូវទាំង៣៨ខ្សែនេះ ដោយមាន សម្តេចពិជ័យសេនា ទៀ បាញ់ ឧបនាយករដ្ឋមន្ត្រី រដ្ឋមន្ត្រីក្រសួងការពារជាតិ និងជាប្រធានក្រុមការងារថ្នាក់ជាតិចុះជួយខេត្តសៀមរាប ជាប្រធាន, ឧបនាយករដ្ឋមន្ត្រី ជា សុផារ៉ា រដ្ឋមន្ត្រីក្រសួងរៀបចំដែនដី នគរូបនីយកម្ម និងសំណង់ ជាអនុប្រធាន ហើយលោកទេសរដ្ឋមន្ត្រី ស៊ុន ចាន់ថុល រដ្ឋមន្ត្រីក្រសួងសាធារណការ និងដឹកជញ្ជូន ជាអ្នកប្រតិបត្តិការផ្ទាល់លើការងារនេះ។
សម្តេចតេជោ ហ៊ុន សែន ក៏បានណែនាំទៅ លោក ទៀ សីហា អភិបាលខេត្តសៀមរាប ចាប់ផ្តើមសិក្សារៀបចំ និងដោះស្រាយបញ្ហាផលប៉ះពាល់ផ្សេងៗ។
សម្តេចតេជោនាយករដ្ឋមន្ត្រី ក៏បានបង្ហាញក្តីសង្ឃឹមថា ប្រជាពលរដ្ឋក្នុងខេត្តសៀមរាប នឹងបើកលំហរបេះដូងជួយសម្រួលដល់ការសាងសង់ផ្លូវទាំងនេះ ដូចជាប្រជាពលរដ្ឋនៅខេត្តព្រះសីហនុ។ សម្តេចតេជោ ហ៊ុន សែន បានថ្លែងថា ប្រជាពលរដ្ឋនៅខេត្តព្រះសីហនុ បានស្រេកឃ្លានផ្លូវ ហើយបានចូលរួមសហការជាមួយអាជ្ញាធរ ដោយមិនបានទាមទារសំណងលើផលប៉ះពាល់នោះឡើយ។
បើតាមសម្តេចតេជោ ហ៊ុន សែន ការសាងសង់ផ្លូវនៅខេត្តព្រះសីហនុ មិនមានចំណាយថវិកាលើការសងផលប៉ះពាល់របស់ប្រជាពលរដ្ឋនោះឡើយ។
ទន្ទឹមនឹងការប្រកាសទម្លាក់ថវិកាសាងសង់ផ្លូវនៅខេត្តសៀមរាបនេះ សម្តេចតេជោ ហ៊ុន សែន ក៏បានថ្លែងបញ្ជាក់ដែរថា ដ្បិតថាកម្ពុជារងគ្រោះពីវិបត្តិនៃជំងឺកូវីដ១៩ តែមិនបានរំខានដល់គម្រោងកសាងហេដ្ឋារចនាសម្ព័ន្ធនោះឡើយ។ សម្តេចតេជោ ហ៊ុន សែន ក៏បានថ្លែងអំណរគុណដល់ក្រសួងស្ថាប័នទាំងអស់ ដែលបានចូលរួមសន្សំសំចៃ ធ្វើឱ្យកម្ពុជាសន្សំបានថវិកាជាង ៦០០លានដុល្លារ សម្រាប់យកមកអភិវឌ្ឍន៍ប្រទេសជាតិ៕
(កណ្ដាល)៖ ក្នុងចំណោមគ្រឹះស្ថានអប់រំ របស់រដ្ឋចំនួន៥៤១ នៅទូទាំងខេត្តកណ្ដាល មានសាលាមួយចំនួន កំពុងខ្វះខាតសម្ភារពាក់ព័ន្ធ នឹងការទប់ស្កាត់ជំងឺកូវីដ១៩ តួយ៉ាងដូចជា ឧបករណ៍វាស់កម្ដៅ ម៉ាស និង អាល់កុលជាដើម ខណៈមួយចំនួនដែលខ្វះនោះ គឺមានតិចតួចប៉ុណ្ណោះ រីឯសាលារៀនមួយចំនួនធំ អនុវត្តន៍តាមគោលការណ៍បានល្អបំផុត។
នេះបើតាមការផ្ដល់សម្ភាសន៍រវាង លោក ចេង សំអុល ប្រធានមន្ទីរអប់រំ យុវជន និងកីឡា ខេត្តកណ្ដាល ជាមួយអ្នកយកព័ត៌មាន   ប្រចាំខេត្តកណ្ដាល តាមរយៈ  នាថ្ងៃទី៩ ខែកញ្ញា ឆ្នាំ២០២០នេះ។
លោក ចេង សំអុល បានបន្ថែមថា បន្ទាប់ពីរាជរដ្ឋាភិបាលកម្ពុជា សម្រេចឲ្យបើកគ្រឹះស្ថានអប់រំឡើងវិញ មន្ទីរអប់រំខេត្ត បានរៀបចំតាមគោលការណ៍ បានយ៉ាងច្បាស់លាស់ ដ្បិតពុំទាន់បាន១០០% ប៉ុន្តែនឹងឈានទៅដល់ការសម្រេច តាមផែនការ ក្នុងន័យចូលរួមទប់ស្កាត់ពីជំងឺកូវីដ១៩ តាមការណែនាំរបស់ក្រសួងសុខាភិបាល។
លោកបញ្ជាក់ទៀតថា ការសិក្សារបស់ក្មេងៗ មានរៀបចំជាដំណាក់កាល កាលបរិច្ឆេទ វេនឆ្លាស់គ្នា ហើយការសិក្សាមានចំនួន កំណត់ថ្ងៃក្នុងមួយសប្ដាហ៍ ពោលគឺមត្តេយ្យសិក្សា មធ្យមសិក្សា និងឧត្តមសិក្សា មានការសិក្សាឆ្លាស់វេនគ្នា ឆ្លាស់ថ្ងៃគ្នា ដោយមិនឲ្យពាក់ព័ន្ធគ្នាឡើយ។ រីឯអ្នកលក់ដូរវិញ ត្រូវបានហាមឃាត់មិនឲ្យមានការលក់ដូរ នៅក្នុងបរិវេណសាលា ឬ ក្រៅសាលាឡើយ។
ទន្ទឹមនឹងសារនេះ លោកប្រធានមន្ទីរ ក៏បានសំណូមពរដល់មាតាបិតាសិស្ស និងសិស្សសាលាផ្ទាល់ ត្រូវចូលរួមទាំងអស់គ្នា ក្នុងការអនុវត្តន៍តាមវិធានការប្រឆាំងកូវីដ១៩ ដោយអនុវត្តន៍តាមគោលការណ៍ ដែលក្រសួងសុខាភិបាលបានដាក់ចេញមក ដើម្បីរួមគ្នាទប់ស្កាត់ការឆ្លងជំងឺនេះ ជាយថាហេតុណាមួយ៕
(កោះកុង)៖ លោក អ៊ុក ភ័ក្រ្តា អភិបាលរងខេត្តកោះកុង បានអញ្ជើញចូលរួមកាន់វេនបិណ្ឌទី៧ នៅវត្តជោតញ្ញាណ និងមានការចូលរួមពីលោក គ្រី ប៊ុនថា ប្រធានពន្ធនាគារខេត្ត លោក រស់ សារាំ ព្រះរាជអាជ្ញាអមសាលាដំបូងខេត្ត និងឧបាស័ក ឧបាសិកា ចំណុះជើងវត្តយ៉ាងច្រើនផងដែរ នៅថ្ងៃទី០៩ ខែកញ្ញា ឆ្នាំ២០២០ ស្ថិតនៅវត្តជោតញ្ញាណ ក្នុងភូមិបឹងឃុនឆាង សង្កាត់ស្មាច់មានជ័យ ក្រុងខេមរភូមិន្ទ ខេត្តកោះកុង។
ក្នុងឱកាសនេះលោក អ៊ុក ភ័ក្រ្តា អភិបាលរងខេត្ត ក៏បានក្រើនរំលឹក ដល់បងប្អូនជាពុទ្ធបរិស័ទ ដែលបានអញ្ជើញចូលរួមកាន់វេនបិណ្ឌថា សូមបងប្អូនបន្តចូលរួម ទប់ស្កាត់ប្រុងប្រយ័ត្ន ចំពោះជំងឺរាតត្បាត់សកលកូវីដ-១៩ ដែលមានហានិភ័យខ្ពស់ដល់ពិភពលោក ក៏ដូចជាប្រទេសកម្ពុជាយើងផងដែរ និងដើម្បីការពារ និងបញ្ជៀសឲ្យឆ្ងាយពីជំងឺដ៏កាចសាហាវនេះ និងត្រូវអនុវត្តឲ្យបានខ្ជាប់ខ្ជួន តាមការណែនាំផ្សព្វផ្សាយរបស់រាជរដ្ឋាភិបាល និងក្រសួងសុខាភិបាល ដោយត្រូវអនុវត្តន៍ នូវវិធានការពារថែរក្សា អនាម័យ លាងសម្អាតដៃជាមួយសាប៊ូ ទឹកស្អាត អាល់កុល ឬជែលសម្លាប់មេរោគជាប្រចាំ ត្រូវពាក់ម៉ាសកាពារ ពិសេសត្រូវរក្សា នៅគម្លាតពីគ្នា ចន្លោះពី១.៥ ម៉ែត្រពីគ្នា ហើយបើមានសុខភាពមិនប្រក្រតីនៅក្នុងខ្លួន ឬក្នុងក្រុមគ្រួសារយើង គួរប្រញាប់ទៅមន្ទីរពេទ្យ ឬមណ្ឌលសុខភាព ដើម្បីធ្វើតេស្ត ឬការផ្តល់ប្រឹក្សាពីលោកគ្រូពេទ្យមកវិញ។
លោកអភិបាលរូបនេះ បានបន្តថា បងប្អូនត្រូវដឹងថា បច្ចុប្បន្នភាពប្រទេសកម្ពុជាយើង មានសន្តិភាព និងកំពង់តែអភិវឌ្ឍន៍គ្រប់វិស័យ រួមទាំងវិស័យសាសនា និងមានធនធានមនុស្សទាំងអស់នេះ គឺស្ថិតក្រោមការដឹកនាំរបស់សម្ដេចតេជោ ហ៊ុន សែន នាយរដ្ឋមន្រ្តីនៃកម្ពុជា ក្រោមការដឹកនាំដ៍ឈ្លាសវៃ ដែលធ្វើឲ្យពិភពលោកទទួលស្គាល់ នៃភាពល្បីល្បាយនៅលើឆាកអន្តរជាតិ។
ក្នុងពិធីកាន់វេនបិណ្ឌនេះ លោកក៏បានជូនតេយ្យវត្ថុដល់វត្ត៖ មានអង្ករចំនួន២បាវ គ្រឿងឧបភោគបរិភោគ ភេសជ្ជៈមួយចំនួន បច្ច័យកាន់បិណ្ឌ ដើម្បីកសាងវត្តចំនួន២៥០ដុល្លារ។
លោក គ្រី ប៊ុនថា រួមទាំងមន្ត្រីក្រោមឱវាទ ថវិកាចំនួន៨០ម៉ឺនរៀល ជួយកសាងវត្ត១លានរៀល និង២៥០ដុល្លារ, លោក រស់ សារាំ ថវិកាចំនួន២០ម៉ឺនរៀល, លោក សោម សុធី ថវិកាចំនួន២០ម៉ឺនរៀល, លោក ឡៅ ប៊ុនខេង ថវិកាចំនួន១០ម៉ឺនរៀល, លោក អ៊ូច ទូច ប្រធានមន្ទីរធម្មការ ថវិកាចំនួន១៥ម៉ឺនរៀល។
លោក ក៏សូមអំពាវនាវ ដល់បងប្អូនប្រជាពលរដ្ឋ ឲ្យមានការប្រុងប្រយ័ត្នឲ្យខ្ពស់ ក្នុងការការពារជំងឺកូវីដ ដើម្បីសុខភាព និងសូមចូលរួមគោរពច្បាប់ចរាចណ៍ទាំងអស់គ្នា ដើម្បីសុវត្ថិភាពខ្លួនឯង៕
(កណ្តាល)៖ ដើម្បីសុខភាពប្រជាពលរដ្ឋ ក៏ដូចជាសុវត្ថិភាពម្ហូបអាហារ ក៏ដូចជាមានការណែនាំពីលោក ផាន អូន អគ្គនាយក នៃអគ្គនាយកដ្ឋាន ការពារអ្នកប្រើប្រាស់ កិច្ចការប្រកួតប្រជែង និងបង្ក្រាបការក្លែងបន្លំ (កបប) នៅព្រឹកថ្ងៃពុធ ០៧រោច ខែភទ្របទ ឆ្នាំជូត ទោស័ក ព.ស២៥៦៤ ត្រូវនឹងថ្ងៃទី០៩ ខែកញ្ញា ឆ្នាំ២០២០នេះ មន្រ្តី ក.ប.ប ខេត្តកណ្តាល ដោយមានលោក លោក អ៊ូ ម៉ានរិន ប្រធានសាខា បានសហការជាមួយមន្រ្តីមន្ទីរពាណិជ្ជកម្មខេត្ត គណៈកម្មការផ្សារ បានចុះត្រួតពិនិត្យគុណភាពទំនិញនៅផ្សារតាខ្មៅ ហាងលក់ទំនិញ ផ្សារទំនើប និងហាងលក់សំភារៈកូនក្មេង ស្ថិតនៅក្រុងតាខ្មៅ ខេត្តកណ្តាល។
លោក អ៊ូ ម៉ានរិន ប្រធានសាខា ក.ប.ប. ខេត្តកណ្តាល បានឲ្យដឹងថា នៅក្នុងប្រតិបត្តិការនេះ ក្រុមការងារជំនាញ បានពិនិត្យ គុណភាពទំនិញ រួមមាន៖ នំកញ្ចប់ ទឹកក្រូច យ៉ាអ៊ួរ មីកញ្ចប់ ចាហ៊ួយ ទឹកដោះគោជូ នំសម្រាប់កូនក្មេង សំភារៈសម្រាប់ប្រគេនព្រះសង្ឃ សាដក និងត្រួតពិនិត្យភាពអនុលោម អំពីផ្លាកសញ្ញា លើផលិតផលម្សៅទឹកដោះគោ ស្របតាមអនុក្រឹត្យលេខ ១៣៣ ស្តីពីការផ្សព្វផ្សាយលក់ ផលិតផលសម្រាប់ ចិញ្ចឹមទារក និងកុមារ។
លោកប្រធានសាខា បានឲ្យដឹងបន្តថា ជាលទ្ធផលមន្ត្រីជំនាញ ពុំបានរកឃើញ ផលិតផលម្សៅ ទឹកដោះគោម៉ាក  ទាំងអស់ ដាក់លក់លើទីផ្សារទេ រួមទាំង / 487.488.536.537.538. និង 539 ផងដែរ ដោយខាងក្រុមហ៊ុន បានមកម្រមូលយកទៅវិញ។
ជាមួយគ្នានោះ មន្រ្តីជំនាញរបស់លោក បានផ្សព្វផ្សាយ ដល់អាជីវករ គ្មានអ្វីប្រសើរជាងការបំបៅកូន ដោយទឹកដោះម្តាយ តែមួយមុខគត់រហូតដល់៦ខែ និងបាន បានធ្វើការពន្យល់ ណែនាំអាជីវករ ឲ្យយល់ដឹងអំពីច្បាប់ និងបទបញ្ញាតិបច្ចេកទេសផ្សេងៗផងដែរ៕
(បន្ទាយមានជ័យ)៖ ទេសរដ្ឋមន្រ្តី លី ធុជ អនុប្រធានទី១ អាជ្ញាធរមីន នៅថ្ងៃទី០៩ ខែកញ្ញា ឆ្នាំ២០២០នេះ បានលើកឡើងថា ខេត្តបន្ទាយមានជ័យ ត្រូវបានយកចិត្តទុកដាក់ខ្ពស់ ពីរាជរដ្ឋាភិបាលកម្ពុជា និងម្ចាស់ជំនួយ លើការងារបោសសម្អាតមីន។
ការលើកឡើងបែបនេះ ក្នុងឱកាសដែល ទេសរដ្ឋមន្រ្តី លី ធុជ តំណាងរបស់សម្ដេចតេជោ នាយករដ្ឋមន្ត្រី និងជាប្រធានអាជ្ញាធរមីន ដឹកនាំតំណាងប្រទេសម្ចាស់ជំនួយគម្រោងបោសសម្អាតមីនដើម្បីលទ្ធផល ដំណាក់កាលទី៤ រួមមាន៖ អូស្ត្រាលី សាធារណៈរដ្ឋកូរ៉េ និងអង្គការ  ចុះទស្សនកិច្ចប្រតិបត្តិការ បោសសម្អាតមីនរបស់ប្រតិបត្តិករស៊ីម៉ាក់ ស្ថិតនៅភូមិប្រាសាទ ឃុំអូរបីជាន់ និងបានជួបសំណេះសំណាល ជាមួយអ្នកទទួលផលលើដីបោសសម្អាតមីនរួច ស្ថិតនៅភូមិសឹង្ហត្បូង ឃុំសឹង្ហ ស្រុកអូរជ្រៅ ខេត្តបន្ទាយមានជ័យ នាថ្ងៃទី០៩ ខែកញ្ញា ឆ្នាំ២០២០។
ដំណើរទស្សនកិច្ចនេះ មានការអញ្ជើញចូលរួមពី លោក   ឯកអគ្គរដ្ឋទូតអូស្រ្ដាលីប្រចាំនៅកម្ពុជា លោក  - ឯកអគ្គរដ្ឋទូតកូរ៉េប្រចាំនៅកម្ពុជា លោក   នាយក  ប្រចាំកម្ពុជា លោក   តំណាង  ប្រចាំកម្ពុជា លោក អ៊ុ រាត្រី អភិបាលខេត្តបន្ទាយមានជ័យ លោក ហេង រតនា អគ្គនាយកមជ្ឈមណ្ឌលសកម្មភាពកំចាត់មីនកម្ពុជា (ស៊ីម៉ាក់) ថ្នាក់ដឹកនាំអាជ្ញាធរមីន និងប្រតិបត្តិករស៊ីម៉ាក់ ជាច្រើននាក់ផងដែរ។
ក្នុងនាមរាជរដ្ឋាភិបាលកម្ពុជា លោកទេសរដ្ឋមន្រ្តី លី ធុជ បានថ្លែងអំណរគុណយ៉ាងជ្រាលជ្រៅ ជូនចំពោះរដ្ឋាភិបាលនិងប្រជាជនអូស្រ្តាលី សាធារណរដ្ឋកូរ៉េ នូវែលសេឡង់ និងអង្គការ  ដែលបានចូលរួមជាមួយរាជរដ្ឋាភិបាលកម្ពុជា តាមរយៈគម្រោងបោសសម្អាតមីន ដើម្បីលទ្ធផលដំណាក់កាលទី៤ ក្នុងការងារបោសសម្អាតមីនមនុស្សធម៌នៅកម្ពុជា ដើម្បីផ្តល់ដីមានសុវត្ថិភាព និងជួយសង្គ្រោះជីវិតប្រជាពលរដ្ឋនៅតាមមូលដ្ឋាន ឲ្យរួចផុតពីការគម្រាមកំហែងដោយសារមីន។
ជាមួយគ្នានោះ លោកទេសរដ្ឋមន្រ្តី លី ធុជ ក៏បានថ្លែងអំណរគុណចំពោះម្ចាស់ជំនួយ និងប្រទេសជាមិត្តដ៏ឆ្នើមដទៃទៀតរបស់កម្ពុជា រួមមាន៖ សហរដ្ឋអាមេរិក អង់គ្លេស ជប៉ុន អាល្លឺម៉ង់ ស្វីស ចិន ន័រវេស្ស កាណាដា អៀរឡង់ និង  ព្រមទាំងមូលនិធិអង្គការសង្គមស៊ីវិល និងសប្បុរសជនផងដែរ។
លោកទេសរដ្ឋមន្រ្តី ក៏បានកោតសរសើរ និងវាយតម្លៃខ្ពស់ចំពោះប្រតិបត្តិករស៊ីម៉ាក់ ដែលបានចូលរួម និងសម្រេចបាននូវសមិទ្ធផលយ៉ាងច្រើន ក្នុងការរំដោះផ្ទៃដីដែលមានមីន ដើម្បីសង្រ្គោះជីវិតប្រជាពលរដ្ឋ នាពេលកន្លងមក។ លោកទេសរដ្ឋមន្រ្តី បានបញ្ជាក់ថា ស៊ីម៉ាក់ គឺជាប្រតិបត្តិករជាតិ ដែលមានបទពិសោធន៍ និងជំនាញខ្ពស់ក្នុងវិស័យសកម្មភាពមីនទាំងនៅកម្រិតជាតិ និងអន្តរជាតិ។
លោកទេសរដ្ឋមន្រ្តី និងម្ចាស់ជំនួយ បានជួបសំណេះសំណាល ដោយផ្ទាល់ជាមួយអ្នកទទួលផល ពីដីដែលបានបោសសម្អាតមីន រួចព្រមទាំងបានប្រគល់ជូននូវលិខិតបញ្ជាក់ដល់ភូមិចំនួន៥ ដែលជាភូមិអស់ការគម្រាមដោយសារមីន។ លោកបន្តទៀតថា ខេត្តបន្ទាយមានជ័យ ត្រូវបានយកចិត្តទុកដាក់ខ្ពស់ ពីរាជរដ្ឋាភិបាលកម្ពុជា និងម្ចាស់ជំនួយ លើការងារបោសសម្អាតមីន។
គម្រោងបោសសម្អាតមីន ដើម្បីលទ្ធផល ត្រូវបានបង្កើតឡើងក្នុងឆ្នាំ ២០០៦ និងជាគម្រោងដែលមានពហុម្ចាស់ជំនួយ គាំទ្រដល់រាជរដ្ឋាភិបាលកម្ពុជា ក្នុងការដោះស្រាយបញ្ហាមីន និងរួមចំណែកក្នុងការសំរេចឲ្យបាននូវផែនការយុទ្ធសាស្ត្រជាតិសកម្មភាពមីនឆ្នាំ ២០១៨-២០២៥ ដែលក្នុងនោះ  មានភារកិច្ចជួយកៀរគរធនធាន រួមទាំងការជួយថវិកា និងទីប្រឹក្សាបច្ចេកទេស ហើយអាជ្ញាធរមីន ទទួលខុសត្រូវក្នុងការចាត់ចែងការអនុវត្តគម្រោង។
ចាប់ពីឆ្នាំ ២០០៦ រហូតដល់ខែកក្កដា ឆ្នាំ២០២០ គម្រោងបានបោសសម្អាតដីមានមីនចំនួន ២៤៦.៥គីឡូម៉ែត្រការ៉េ ដោយរកឃើញនិងបានបំផ្លាញចោលមីនប្រឆាំងមនុស្សចំនួន ៦៩,៨១៥គ្រាប់ មីនប្រឆាំងរថក្រោះចំនួន ១,៤៩៦គ្រាប់ និងសំណល់ជាតិផ្ទុះពីសង្រ្គាមចំនួន ២១២,៥៥៥គ្រាប់ ដែលបានផ្តល់ផលប្រយោជន៍ជាប្រយោលដល់ប្រជាជន ក្នុងសហគមន៍ប្រមាណ ១,០២៨,៦៨៣នាក់ ក្នុងនោះ៥០ភាគរយជាស្ត្រី។
សូមបញ្ជាក់ផងដែរថា ខេត្តបន្ទាយមានជ័យ គឺជាខេត្តមួយក្នុងចំណោមខេត្ត ដែលមានជនរងគ្រោះថ្នាក់ដោយគ្រាប់មីនច្រើនជាងគេ នៅក្នុងប្រទេសកម្ពុជា ផ្ទៃដីមានមីន ចំនួន ២២៣គីឡូម៉ែត្រក្រឡាត្រូវបានបោសសម្អាត និងយកមកប្រើប្រាស់ និងនៅសល់ដីប្រមាណ១៤៧គីឡូម៉ែត្រក្រឡាដែលនៅមានការគម្រាមដោយសារមីន។ គិតត្រឹមខែមិថុនា ឆ្នាំ២០២០ ខេត្តបន្ទាយមានជ័យ មានជនរងគ្រោះដោយសារមីន និងគ្រាប់ចំនួន ៨,៨៨២នាក់ ស្មើនឹង១៤% នៃគ្រោះថ្នាក់ទូទាំងប្រទេស។
ដោយឡែក ឃុំអូរបីជាន់ គឺជាឃុំមួយក្នុងចំណោមឃុំ ដែលមានមីនច្រើនបំផុតក្នុងខេត្តបន្ទាយមានជ័យ មានអ្នកស្លាប់ និងរបួសចំនួន ១៣៨នាក់ ស្រី១០នាក់ ដោយសារមីនចំនួន ១២៨នាក់។ ឃុំអូរបីជាន់ មានផ្ទៃដីដែលបានបោសសម្អាតមីនរួចចំនួន ១៧.៤ គីឡូម៉ែត្រក្រឡា ហើយនៅសល់ផ្ទៃដីសង្ស័យថា មានមីនចំនួន១៦.៥គីឡូម៉ែត្រក្រឡា៕
(ភ្នំពេញ)៖ ដើម្បីអនុវត្តតាមការណែនាំរបស់ក្រសួងសុខាភិបាល ក៏ដូចជារាជរដ្ឋាភិបាលក្នុងការទប់ស្កាត់ការរីករាលដាលនៃវីរុស -19 ក្រសួងទេសចរណ៍បានដាក់ចេញនូវ «ប្រការគួរធ្វើ និងមិនគួរធ្វើ» ចំនួន ៨ប្រការ ក្នុងការធ្វើដំណើរកំឡុងពេលជំងឺឆ្លង -19 ក្នុងប្រទេសកម្ពុជា។
ភ្ញៀវទេសចរអន្ដរជាតិធ្វើដំណើរមកកម្ពុជា ត្រូវគោរពតាមដំបូន្មាន ៨យ៉ាង ដូចខាងក្រោម៖
១. អនុវត្តន៍តាមវិធានការរបស់រាជរដ្ឋាភិបាលកម្ពុជា៖ ត្រូវគោរពតាមវិធានការរបស់រាជរដ្ឋាភិបាលកម្ពុជាជានិច្ច ប្រសិនបើអ្នកត្រឡប់មកពីតំបន់ដែលមានឆ្លងជំងឺ ហើយសូមពិនិត្យមើលដំបូន្មានរបស់រាជរដ្ឋាភិបាលអំពីចំណាត់ការពេលអ្នកមកដល់។
២. ស្វះស្វែងរកដំបូន្មានខាងវេជ្ជសាស្រ្ដ៖ ប្រសិនបើអ្នកមានអារម្មណ៍មិនស្រួលខ្លួន សូមពិគ្រោះជាមួយគ្រូពេទ្យជំនាញដោយអាចទំនាក់ទំនងទូរស័ព្ទលេខ ១១៥។
៣. ត្រូវមានធានារ៉ាប់រង៖ ត្រូវធានាថាអ្នកមានធានារ៉ាប់រងគ្រប់គ្រាន់ លើការធ្វើដំណើរមកកាន់កម្ពុជាក្នុងអំឡុងពេលនៃការរីករាលដាលជំងឺឆ្លង -19។
៤. កុំរើសអើង៖ ខណៈពេលលោកអ្នកព្រួយបារម្ភអំពីសុខភាព កំឡុងពេលនៃការរីករាលដាលជំងឺឆ្លង -19 លោកអ្នកមិនត្រូវរើសអើងជាតិសាសន៍ ជាពិសេសជាមួយភ្ញៀវទេសចរ និងក្រុមមនុស្សដែលមកពីតំបន់ដែលមានការឆ្លងជំងឺ។
៥. លាងដៃរបស់អ្នក៖ អនាម័យល្អជាចំណុចសំខាន់បំផុតក្នុងកិច្ចការពារ។ ដូច្នេះត្រូវប្រាកដថា អ្នកបានលាងដៃជាប់ជាប្រចាំដោយប្រើសាប៊ូ និងទឹក ឬអាល់កុល ជែល សម្រាប់លាងដៃ។ កុំភ្លេចខ្ទប់មាត់ និងច្រមុះជាមួយក្រដាសអនាម័យ ឬដៃអាវរបស់អ្នកផង នៅពេលអ្នកក្អក ឬកណ្ដាស់។
៦. ចែករំលែកបទពិសោធន៍វិជ្ជមាន៖ ប្រើបណ្ដាញសង្គម ដើម្បីចែករំលែករឿងរ៉ាវធ្វើដំណើរជាវិជ្ជមាននានារបស់អ្នក។
៧. ធ្វើចិត្តឱ្យស្ងប់៖ ប្រកាន់ស្មារតីប្រុងប្រយ័ត្ន ប៉ុន្ដែកុំភ័យស្លន់ស្លោ និងត្រូវពាក់ម៉ាស់ក្នុងដំណើរកម្សាន្ដរបស់លោកអ្នកនៅទីកន្លែងសាធារណៈ ឬមានការប្រមូលផ្ដុំ។
៨. មេត្តាកុំលុបចោលការធ្វើដំណើរមកកម្ពុជា៖ លោកអ្នកអាចពិចារណាក្នុងការពន្យារ ឬផ្លាស់ប្ដូរគោលដៅមកកម្ពុជាបាន។ មានក្រុមហ៊ុនអាកាសចរណ៍ និងសណ្ឋាគារជាច្រើនកំពុងលើកលែងកម្រៃដូរសំបុត្រ និងការកក់ ដោយកំពុងផ្ដល់ជូននូវគោលនយោបាយកក់ឡើងវិញតាមការចង់បានរបស់លោកអ្នក៕
(ភ្នំពេញ)៖ មន្ត្រីជាន់ខ្ពស់ក្រសួងកិច្ចការនារី លោក ថេ ឈុនហាក់ បានថ្លែងថា សៀវភៅ ស ឬសៀវភៅសហគ្រិនស្ត្រី នឹងក្លាយកម្លាំងចលករសំខាន់មួយ ជំរុញការអភិវឌ្ឍ និងពង្រឹងប្រព័ន្ធអេកូឡូស៊ី សហគ្រិនភាព របស់ស្រ្តីនៅកម្ពុជា។ ការអភិវឌ្ឍសហគ្រិនស្ត្រី ត្រូវបានចាត់ទុកជាការងារអាទិភាព និងចាំបាច់សម្រាប់ការអភិវឌ្ឍ និងពង្រឹងប្រព័ន្ធអេកូឡូស៊ីសហគ្រិនភាព, ចលករនៃកំណើន និងការធ្វើពិធិកម្មសេដ្ឋកិច្ច។ ជាក់ស្តែង យុទ្ធសាស្ត្រចតុកោណ ដំណាក់កាលទី៤ និងផែនការយុទ្ធសាស្ត្រអភិវឌ្ឍន៍ជាតិ ឆ្នាំ ២០១៩-២០២៣ បានកំណត់ជាក់លាក់ ឲ្យលើកកម្ពស់សហគ្រិន ភាពរបស់ស្ត្រី តាមរយៈការពង្រីក កម្មវិធីអប់រំ និងបណ្ដុះបណ្ដាលជំនាញវិជ្ជាជីវៈដល់ស្ត្រី។
ការថ្លែងបែបនេះរបស់លោក ថេ ឈុនហាក់ អគ្គនាយក នៃអគ្គនាយកដ្ឋានសមភាពយេនឌ័រ និងអភិវឌ្ឍន៍សេដ្ឋកិច្ច នៃក្រសួងកិច្ចការនារី គឺក្នុងឱកាសដែលលោកអញ្ជើញ ជា តំណាង ឲ្យលោកជំទាវវេជ្ជបណ្ឌិត អ៊ឹង កន្ថាផាវី រដ្ឋមន្ត្រី ក្រសួងកិច្ចការនារី ក្នុងពិធីសម្ពោធចេញផ្សាយជាផ្លូវការច្បាប់ទី១ នៃសៀវភៅ ស របស់សមាគមសហគ្រិនស្ត្រីកម្ពុជា នៅថ្ងៃទី៩ ខែកញ្ញា ឆ្នាំ២០២០ នៅសណ្ឋារកាំបូឌីយ៉ាណាភ្នំពេញ។
មន្រ្តីជាន់ខ្ពស់រូបនេះ បានថ្លែងបន្តថា នៅក្នុងន័យនេះ និងជាពិសេសស្របតាមបរិបទ ក្នុងកំឡុង និងការត្រៀមរៀបចំក្រោយពេល ការរីករាលដាលនៃជំងឺកូវីដ-១៩, វិធានការគោលនយោបាយសំខាន់មួយ របស់រាជរដ្ឋាភិបាល ក្នុងការជួយទ្រទ្រង់លើកស្ទួយកំណើន, រាជរដ្ឋាភិបាលកម្ពុជា បានផ្តោតពិសេសលើការជួយដល់សហគ្រាសធុន តូចនិងមធ្យម ដែលជាឆ្អឹងខ្នងនៃសេដ្ឋកិច្ចជាតិ។ នៅក្នុងនោះប្រមាណ៦៥% ស្ត្រីជាម្ចាស់អាជីវកម្ម។
លោកបន្តថា របាយការណ៍ និងរបកគំហើញនៃការសិក្សានេះ គឺជាចំណែកដ៏សំខាន់ ក្នុងការចូលរួមពង្រឹង និងបញ្ជាក់បន្ថែមលើការដាក់ចេញនូវវិធានការចាំបាច់នានា ក្នុងការអភិវឌ្ឍ សហគ្រិនស្ត្រី លើការចាត់វិធានការសមស្របផ្នែកគោលនយោបាយ ពិសេសការពង្រឹងប្រព័ន្ធ អេកូឡូស៊ីសហគ្រិនភាព ឲ្យកាន់តែមានសក្តានុពល និងកាលានុវត្តភាព ប្រកបដោយបរិយាបន្ន។ ចំណុចគន្លឹះៗ នៅក្នុងការអនុសាសន៍គោលនយោបាយនេះ, មានភាពស៊ីចង្វាក់ជាមួយនឹងការ ដាក់ចេញ. ផែនការយុទ្ធសាស្ត្រនារីរតនៈទី៥ ឆ្នាំ២០១៩-២០២៣ ជាពិសេសលើផ្នែកពង្រឹងភាព អង់អាចផ្នែកសេដ្ឋកិច្ចដល់ស្ត្រី។ នៅក្នុងនោះ ចំណុចសំខាន់មួយ ក្រសួងនឹងបង្កើតនិងដាក់ឲ្យ ដំណើរការមជ្ឈមណ្ឌលអភិវឌ្ឍន៍សហគ្រិនស្ត្រី។
ឆ្លៀតក្នុងឱកាសនេះ លោកសូមជម្រាបជូន ពីភាពពាក់ព័ន្ធគ្នារវាងគំនិត និងដំណើរការបង្កើតមជ្ឈមណ្ឌលអភិវឌ្ឍន៍សហគ្រិនស្ត្រី និងប្រវត្តិនៃការតាក់តែសៀវភៅស ។ លោកស្រីរដ្ឋមន្ត្រីផ្ទាល់ បានយល់ឃើញ និងគាំទ្រ ដូចការរកឃើញជាបឋម របស់សេចក្ដីព្រាង សៀវភៅសនេះ, តាមរយៈការពិភាក្សា កាលពីខែសីហា ឆ្នាំ២០១៩។ លោកស្រីរដ្ឋមន្ត្រី បានណែនាំឲ្យក្រុមការងារបច្ចេកទេសពិភាក្សា និងរៀបចំរកលទ្ធភាព ក្នុងការចាប់ផ្តើមកិច្ចការនេះ។ ក្រុមការងារសហគមន៍សហគ្រិនស្ត្រី និងក្រសួង ចាប់ផ្តើមគិតលើការបង្កើតមជ្ឈមណ្ឌល ដែលតម្រូវ ឲ្យមានការចូលរួមពីរដ្ឋ, វិស័យឯកជន និងដៃគូអភិវឌ្ឍន៍ ក្នុងភាពជាដៃគូលើគំនិតផ្តួចផ្តើមនេះ។ ក្រសួងក៏សម្រេចធ្វើការសិក្សា ក្នុងការប្រើប្រាស់ អាគារដែលមានស្រាប់ នៅទីតាំងជិតជិតស្ថានទូត បារាំង ក្នុងការបង្កើតមជ្ឈមណ្ឌលអភិវឌ្ឍន៍សហគ្រិនស្ត្រី។ ក្នុងកិច្ចការនេះ ដំណាក់កាលចាប់ផ្តើម ក្រសួងកិច្ចការនារីរត្រូវដឹកនាំដំណើរការចាប់ផ្តើម និងរៀបចំ កិច្ចសំខាន់ៗនានា។ ចក្ខុវិស័យដ៏វែងឆ្ងាយរបស់យើង គឺការធ្វើឲ្យមជ្ឈមណ្ឌលនេះ មានទំនើបកម្ម ឆ្លើយតបនឹងតម្រូវការ និងភាពជាដៃគូរវាងវិស័យសាធារណៈ និងឯកជន ឬអាចឈានទៅជាអង្គ ភាពស្វ័យត។
មន្រ្តីជាន់ខ្ពស់រូបនេះបន្តទៀតថា ចំណុចនេះជាឧទាហរណ៍ជាក់ស្តែងមួយដែលបញ្ជាក់អំពីសារៈសំខាន់នៃរបកគំហើញនៃសៀវភៅសនេះ។ ក្រសួងកិច្ចការនារី នឹងបន្តកិច្ចសហការយ៉ាងជិតស្និទ្ធ និងភាពជាដៃគូជាយុទ្ធសាស្ត្រ ក្នុងការអភិវឌ្ឍសហគ្រិនស្ត្រីនៅកម្ពុជា ក៏ដូចជាដំណើរការមជ្ឈមណ្ឌលអភិវឌ្ឍន៍ស្ត្រី និងអនុសាសន៍នានា ក្នុងសៀវភៅសនេះ ព្រមទាំងលេខរៀងបន្តបន្ទាប់របស់សៀវភៅស។ ក្នុងនាមលោកស្រីរដ្ឋមន្ត្រី និងក្នុងនាមលោកបាទផ្ទាល់ ជាមួយនឹងការប្រកាសឲ្យដំណើរការប្រើប្រាស់ជាផ្លូវការ ច្បាប់ទី១ នៃសៀវភៅស, លោកសូមអំពាវនាវដល់ដៃគូពាក់ព័ន្ធទាំងអស់ (ទាំងក្រសួង ស្ថាប័ន វិស័យឯកជន ដៃគូអភិវឌ្ឍន៍) ចូលរួមក្នុងបេ សកកម្មដ៏មានតម្លៃក្នុងការអភិវឌ្ឍសហគ្រិនភាពស្ត្រី ការដោះស្រាយវិសមភាព យេនឌ័រ ក្នុងប្រព័ន្ធអេកូឡូស៊ី ជាពិសេសតាមរយៈការរកឃើញនានា ក្នុងសៀវភៅសនេះ៕
(ភ្នំពេញ)៖ លោក យក់ ង៉ុយ រដ្ឋលេខាធិការ ក្រសួងអប់រំ យុវជន និងកីឡា និងលោក គង់ ភូមីកា ប្រធាននាយកដ្ឋានឧត្តមសិក្សា ព្រមទាំងប្រតិភូអមដំណើរជាច្រើនរូប នាថ្ងៃទី០៨ ខែកញ្ញា ឆ្នាំ២០២០ បានចុះទស្សនកិច្ច ដើម្បីពិនិត្យ និងវាយតម្លៃ វិទ្យាស្ថាន ពាណិជ្ជសាស្រ្ត អេស៊ីលីដា មុនការអនុញ្ញាត ឲ្យបើកដំណើរការឡើងវិញ។
សូមរំលឹកថា ក្រសួងអប់រំ យុវជន និងកីឡា បានសម្រេចអនុញ្ញាត ឲ្យគ្រឹះស្ថានសិក្សាសាធារណៈ (សាលារដ្ឋ) គ្រប់កម្រិត នៅទីរួមខេត្តចំនួន៤ (ខេត្តក្រចេះ ស្ទឹងត្រែង រតនគីរី និងមណ្ឌលគីរី) អាចបើកដំណើរការឡើងវិញ ចាប់ពីថ្ងៃទី០៧ ខែកញ្ញាតទៅ ខណៈរាជធានី-ខេត្តផ្សេងៗទៀត នឹងអនុញ្ញាតជាបន្តបន្ទាប់នាពេលក្រោយ។
សម្រាប់គ្រឹះស្ថានសិក្សាឯកជនវិញ ក្រសួងអប់រំ នឹងអនុញ្ញាត ឲ្យគ្រឹះស្ថានសិក្សាឯកជន ពីកម្រិតមត្តេយ្យសិក្សា ដល់ឧត្តមសិក្សា បើកដំណើរការឡើងវិញ បន្ទាប់ពីមានការចុះពិនិត្យ និងវាយតម្លៃដោយផ្ទាល់ ដល់ទីតាំងគ្រឹះស្ថានសិក្សា។
គ្រឹះស្ថានសិក្សាឯកជន ត្រូវដាក់ពាក្យស្នើសុំបើក មកក្រសួងអប់រំ យុវជន និងកីឡា តាមរយៈមន្ទីរអប់រំ យុវជន និងកីឡា។ គ្រឹះស្ថានសិក្សាឯកជន ត្រូវចុះកិច្ចព្រមព្រៀង ជាមួយក្រសួងអប់រំ យុវជន និងកីឡា មុនការបើកដំណើរការ៕
(ភ្នំពេញ)៖ លោក ឌី ពៅ ជំនួយការផ្ទាល់របស់សម្ដេចតេជោ ហ៊ុន សែន និងជាមេបញ្ជាការរង បញ្ជាការដ្ឋានអង្គរក្ស នាថ្ងៃទី០៩ ខែកញ្ញា ឆ្នាំ២០២០នេះ បានអញ្ជើញកាន់បិណ្ឌវេនទី៧ នៅវត្តកំសាន្ត ស្ថិតនៅសង្កាត់ព្រែកប្រា ខណ្ឌច្បារអំពៅ ដោយបានបូជាទៀនធូបផា្កភ្ញីចំពោះព្រះរតនត្រៃសមាទានសីលធ្វើកិច្ចនមស្សការបង្សុកុល ព្រមទាំងបាននាំយកនូវបច្ច័យ ទេយ្យទាន គ្រឿងឧបភោគបរិភោគ ភេសជ្ជៈ ផ្លែឈើ ចង្ហាន់បាយសម្ល នំចំណីជាច្រើនមុខវេរប្រគេនព្រះសង្ឃ។
បុណ្យភ្ជុំបិណ្ឌ ជាពិធីបុណ្យមួយដែលធំជាងគេនៅក្នុងចំណោមពិធីបុណ្យទាំងអស់ចំពោះអ្នកកាន់ព្រះពុទ្ធសាសនា។ ជារៀងរាល់ឆ្នាំនៅពេលដល់ថ្ងៃខែ ដែលត្រូវប្រារព្ធពិធីបុណ្យភ្ជុំបិណ្ឌគ្រប់បងប្អូនកូនចៅ សាច់ញាតិសន្ដានទាំងអស់ ទោះនៅទីជិត ឬទីឆ្ងាយ តែងតែធ្វើដំណើរទៅជួបជុំគ្នា ជាពិសេសឪពុកម្ដាយនៅស្រុកកណើត ដើម្បីរៀបចំម្ហូបអាហារ បាយសម្ល ចង្ហាន់យកទៅប្រគេនព្រះសង្ឃដែលគង់នៅវត្តអារាម។ ទាំងនេះ គឺជាទម្លាប់មួយដែលគេនិយមធ្វើតៗគ្នារបស់ជនជាតិខ្មែរជាយូរមកហើយ។
ពិធីបុណ្យកាន់បិណ្ឌ និងភ្ជុំបិណ្ឌ ឆ្នាំ២០២០នេះ ប្រព្រឹត្តទៅចាប់ពីថ្ងៃ ១រោច ដល់ថ្ងៃ ១៤រោច ខែភទ្របទ ត្រូវនឹងថ្ងៃទី០៣ ដល់ថ្ងៃទី១៨ ខែកញ្ញា ឆ្នាំ២០២០៕


(ព្រៃវែង)៖ រឿងក្តីស្ត្រីម្នាក់ដែលត្រូវអ្នករត់តាក់ស៉ីរំលោភសេពសន្ទវៈបានសម្រេចក្នុងរថយន្ត និងប្រើអំពើហិង្សា កាលពីខែមេសា ឆ្នាំ២០២០កន្លងទៅ ត្រូវបានតុលាការខេត្តព្រៃវែង កោះហៅមកសាកសួរដេញដោល ទៅលើជនជាប់ចោទ និងដើមចោទកាលពីថ្ងៃទី៨ ខែកញ្ញា ឆ្នាំ២០២០។ ករណីនេះតុលាការខេត្តព្រៃវែង នឹងប្រកាសសាលក្រមនៅថ្ងៃទី២២ ខែកញ្ញា ឆ្នាំ២០២០ខាងមុខ។
យោងតាមប្រភពពីតុលាការខេត្តព្រៃវែងបានឲ្យដឹងថា នៅក្នុងសវនាការមានការចូលរួមពីលោក ហួត ហ៊ាង ប្រធានក្រុមប្រឹក្សាជំនុំជម្រះ, លោក អ៊ន ប៊ុនលី ចៅក្រមប្រឹក្សា, កញ្ញា ទែន សុនីតា ជាចៅក្រមប្រឹក្សា, លោក ទុង រតនា ជាតំណាងអយ្យការ និងលោក ផែង វណ្ណះ ជាក្រឡាបញ្ជី។
គួររំលឹកថា ករណីអ្នករត់តាក់ស៉ីចាប់រំលោភអ្នកដំណើរក្នុងរថយន្តនេះ នៅក្នុងសំណុំរឿងព្រហ្មទណ្ឌលេខ ២០៥ ចុះថ្ងៃទី២៧ ខែមេសា ឆ្នាំ២០២០ របស់អយ្យការអមសាលាដំបូងខេត្តព្រៃវែង ដែលមានជនរងគ្រោះឈ្មោះ ឆ.ខ ភេទស្រី អាយុ ៣៣ឆ្នាំ នៅស្រុករមាសហែក ខេត្តស្វាយរៀង។ រីឯជនជាប់ចោទឈ្មោះ ខុន រិត ភេទប្រុស អាយុ២៩ឆ្នាំ នៅភូមិបឹង ឃុំច្រេស ស្រុកមេសាង ខេត្តព្រៃវែង។
មុនពេលកើតហេតុ កាលថ្ងៃទី២៥ ខែមេសា ឆ្នាំ២០២០ ឈ្មោះ ខុន រិត ជាអ្នករត់តាក់ស៉ី បានដឹកអ្នកដំណើរជាច្រើននាក់ តាមរថយន្តឈ្នួលរបស់ខ្លួន ម៉ាកសាំយ៉ុង ពណ៌សំបកឪឡឹក ពាក់ស្លាកលេខភ្នំពេញ 25640 ពីភ្នំពេញឆ្ពោះមកស្រុកមេសាង ខេត្តព្រៃវែង។ ជនរងគ្រោះ ក៏បានជិះរថយន្តឈ្នួលមួយនេះ ដើម្បីមកស្រុកដែរ។ លុះធ្វើដំណើរតាមផ្លូវ អ្នកដំណើរក៏ចុះជាបណ្ដើរ ពោលនៅសល់តែនារីរងគ្រោះម្នាក់ឯងក្នុងរថយន្ត។
ទន្ទឹមនឹងនោះជនជាប់ចោទហាក់មានអារម្មណ៍ចង់រួមភេទខ្លាំងពេក ក៏បើករថយន្តទៅកន្លែងស្ងាត់ ដោយមិនដឹកនារីរងគ្រោះទៅផ្ទះទេ បែរជាបើកបង្វៀងចុះឡើងៗ មកដល់ផ្លូវលំក្នុងភូមិព្រហារ ឃុំច្រេស ស្រុកមេសាង។ គួបផ្សំនឹងវេលាម៉ោង ៩យប់ស្ងាត់ទៀតនោះ ជនជាប់ចោទបានឈប់រថយន្តមកអែបផ្លូវ រួចចាប់រំលោភនាងទាំងកម្រោល ប៉ុន្តែនាងមិនព្រម ដោយបដិសេធ និងរើបម្រះរហូត។
ជនជាប់ចោទ ប្រើអំពើហិង្សាមកលើរូបនាងទ្រមខ្លួន រួចបង្ខំរំលោភបានសម្រេចក្នុងរថយន្តតែម្ដងទៅ។ លុះស្អែកឡើង នៅទី២៦ ខែមសា ឆ្នាំ២០២០ ជនរងគ្រោះបានប្ដឹងសមត្ថកិច្ច ដោយប្រាប់ពីដំណើររឿង ដូចខាងលើ ណទើបសមត្ថកិច្ចស្រុកមេសាងឈានដល់ឃាត់ខ្លួនជនជាប់ចោទ ចាត់ការតាមនីតិវិធីតែម្ដង៕
(បាត់ដំបង)៖ នាព្រឹកថ្ងៃទី៩ ខែកញ្ញា ឆ្នាំ២០២០ លោកឧកញ៉ា លឹម ទាឡេង ប្រធានក្រុមប្រឹក្សាភិបាលសមាគមខ្មែរ-ចិន (សាលា រៀនភាសារខ្មែរ-ចិន លាន ហួរ) ប្រចាំខេត្តបាត់ដំបង បានបង្កទំនាស់ជាមួយប្រជាពលរដ្ឋជាង១០គ្រួសារ នៅចំណុចផ្លូវបេតុងក្រោយផ្សារ ភួ ពុយ ក្នុងសង្កាត់ចំការសំរោង ក្រុងបាត់ដំបងម្តងទៀត។
ករណីនេះបានធ្វើឲ្យលោក ភួ ប៉ូយ ប្រធានសមាគមខ្មែរ-ចិន មិនសប្បាយចិត្តជាខ្លាំង និងមិនគាំទ្រ ដោយធ្វើការនៅជាមួយគ្នា ហើយនិយាយចេះស្តាប់។
តាមព័ត៌មានដែលភ្នាក់ងារព័ត៌មាន   ទទួលបាននៅព្រឹកថ្ងៃនេះ បានឲ្យដឹងថា កាលពីរសៀលថ្ងៃទី២៦ ខែសីហា ឆ្នាំ២០២០ មានបញ្ហាម្តងហើយរវាងលោកឧកញ៉ា លឹម ទាឡេង និងប្រជាពលរដ្ឋ ដោយលោក លឹម ទាឡេង បានដាំរបងថ្មនៅលើដីសមាគម ហើយកាយអាចម៌ដីកើតជាប្រឡាយធ្វើឲ្យប្រជាពលរដ្ឋ ផ្ទុះកំហឹងតវ៉ាដោយបាត់បង់ និងប៉ះពាល់ផ្លូវធ្វើដំណើរ របស់ពួកគាត់ (ដីរដ្ឋ)។
ក្រោយពីមានប្រតិកម្មរវាងភាគីទាំង២មក លោក ផេង សិទ្ធី អភិបាលក្រុងបាត់ដំបង បានដឹកនាំក្រុមការងារចុះបញ្ចប់បញ្ហាកាយប្រឡាយបាត់បង់ផ្លូវដើរ (ដីរដ្ឋ) រវាងលោកឧកញ៉ា លឹម ទាឡេង ប្រធានក្រុមប្រឹក្សាភិបាលសមាគមខ្មែរ-ចិនប្រចាំខេត្តបាត់ដំបង និងប្រជាពលរដ្ឋជាង១០គ្រួសារ នៅចំណុចផ្លូវបេតុងក្រោយផ្សារ ភួ ពុយ ក្នុងសង្កាត់ចំការសំរោង ក្រុងបាត់ដំបងរួចរាល់។
លុះដល់ថ្ងៃទី៩ ខែកញ្ញា ឆ្នាំ២០២០ ស្រាប់តែមានសកម្មភាពកាយដីដាក់ដែកកញ្ច្រែងដាំសសរថ្មរឹងមាំ ធ្វើឲ្យប្រជាពលរដ្ឋ មានការតវ៉ាម្តងទៀត ហើយមានតំណាងក្រុមការងារ ក្រុងបាត់ដំបងដោយលោក សុង សឺង ប្រធានការិយាល័យសាធារណការ និងដឹកជញ្ជូនក្រុង ជាមួយក្រុមប្រឹក្សាសង្កាត់ចំការសំរោង ក្រុងបាត់ដំបង ចុះមកផ្អាកសកម្មភាពបញ្ឈប់ក្រុមគ្រឿងចក្រជាបន្ទាន់ ហើយហៅមេការទៅធ្វើកិច្ចសន្យានៅសាលាក្រុងនារសៀលនេះផងដែរ។
តាមរយៈហេតុការណ៍កើតឡើងទាំង២លើកនេះហើយ ដែលធ្វើឲ្យលោក ភួ ប៉ូយ ប្រធានសមាគមខ្មែរ-ចិន មិនសប្បាយចិត្តជាខ្លាំង ដែលពួកគាត់ទាំង២នាក់ ធ្វើការនៅសមាគមជាមួយគ្នា និយាយមិនចេះស្តាប់គ្នា មិនព្រមបើកបេះដូងឲ្យទូលាយ ដើម្បីជាប្រយោជន៍រួមខ្មែរតែមួយ៕
(ភ្នំពេញ)៖ លោក វេង សាខុន រដ្ឋមន្រ្តីក្រសួងកសិកម្ម រុក្ខាប្រមាញ់ និងនេសាទ, លោកស្រី ម៉ក់ ស៊ីថា ថ្នាក់ដឹកនាំក្រសួង និងមន្ត្រីរាជការក្រោមឱវាទជាច្រើនរូប នាព្រឹកថ្ងៃទី០៩ ខែកញ្ញា ឆ្នាំ២០២០នេះ បានមូលមតិគ្នាជាឯកច្ឆន្ទ អញ្ជើញចូលរួមកាន់បិណ្ឌវេនទី៧ នៅវត្តមង្គលសិរីកៀនឃ្លាំង ខណ្ឌជ្រោយចង្វារ រាជធានីភ្នំពេញ។
នាឱកាសនេះ លោករដ្ឋមន្រ្តី វេង សាខុន និងលោកស្រី ព្រមទាំងថ្នាក់ដឹកនាំ បានប្រណិប័តន៍តាមប្រពៃណីទំនៀមទម្លាប់ ប្រារព្ធពិធីបង្សុកូលឧទ្ទិសកុសលផលបុណ្យ ជូនដល់ដួងវិញ្ញាណក្ខន្ធដូនតា សាច់សាលោហិត ញាតិទាំង៧សន្តាន ឧបការីជនដែលបានចែកឋាន និងបុព្វបុរសស្នេហាជាតិ ដែលបានលះបង់ជីវិតដើម្បីជាតិ មានតុភូមិ និងប្រជាជន សូមឲ្យបានទៅសោយសុខ ក្នុងឋានបរមសុខ និងសុគតិភពតរៀងទៅ។
លោក វេង សាខុន បានបួងសួងទេវតាសុំសេចក្តីសុខ សេចក្តីចម្រើន ជូនសម្តេចទ្រង់ ឯកឧត្តម លោកជំទាវ លោកឧកញ៉ា លោក លោកស្រី និងជនរួមជាតិ ទាំងនៅទីជិតទីឆ្ងាយ ឲ្យជួបតែពុទ្ធពរទាំង ៤ប្រការកុំបីឃ្លាងឃ្លាតឡើយ និងជាពិសេសអនុវត្ត ឲ្យបានខ្ជាប់ខ្ជួនតាមការណែនាំ របស់ក្រសួងសុខាភិបាលអំពីវិធានការ ការពារជំងឺឆ្លងកូវីដ-១៩។
ចំពោះពិធីកាន់បិណ្ឌថ្ងៃនេះ លោករដ្ឋមន្ត្រី វេង សាខុន សូមឲ្យថ្នាក់ដឹកនាំក្រសួង មន្រ្តីរាជការក្រោមឱវាទគ្រប់ជាន់ថ្នាក់ និងពុទ្ធបរិស័ទទាំងអស់ ទទួលយកពរសព្វសាធុការផល្លានិសង្ឃផលបុណ្យរៀងៗខ្លួន។
បច្ច័យ ទេយ្យវត្ថុ និងទេយ្យទានជាច្រើន បាននាំយកមកប្រគេនព្រះចៅអធិការ ព្រមទាំងព្រះសង្ឃដែលគង់ចាំព្រះវស្សា នៅវត្តមង្គលសិរីកៀនឃ្លាំង៕
(ភ្នំពេញ)៖ លោកឧត្តមសេនីយ៍ឯក ស ថេត អគ្គស្នងការរង និងជាស្នងការនគរបាលរាជធានីភ្នំពេញ បានដាក់បញ្ជាឱ្យលោកឧត្តមសេនីយ៍ទោ ឈាង ផាន់ណារ៉ា ស្នងការរង ទទួលផែនគ្រប់គ្រង អាវុធជាតិផ្ទុះ និងអគ្គិភ័យ ត្រូវលុបបំបាត់កន្លែងលក់ហ្គាសអាណាធិបតេយ្យឱ្យអស់ក្នុងភូមិសាស្រ្ត រាជធានីភ្នំពេញ ដើម្បីកាត់បន្ថយហានិភ័យគ្រោះថ្នាក់របស់ប្រជាពលរដ្ឋ។
ក្រោយពីទទួលបានបទបញ្ជានេះរួចមក លោកវរសេនីយ៍ឯក ព្រហ្ម យ៉ត នាយការិយាល័យនគរបាលបង្ការពន្លត់អគ្គិភ័យ និងសង្គ្រោះ នៃស្នងការនគរបាលរាជធានីភ្នំពេញ បានណែនាំឱ្យ លោកវរសេនីយ៍ទោ គង់ ថូ និងលោកវរសេនីយ៍ទោ ឯម គឹមហ៊ុល នាយរងការិយាល័យ ដោយបានសហការជាមួយកម្លាំងសមត្ថកិច្ចខណ្ឌ-ប៉ុស្តិ៍ ចុះត្រួតពិនិត្យទីតាំងលក់ហ្គាសចំនួន ២ទីតាំង។
* ទីតាំងលក់ហ្គាសទី១ យីហោ «ហាវ៉ៃ» ដែលមានម្ចាស់ឈ្មោះ ជា សុមាលី ភេទស្រី អាយុ៣៩ឆ្នាំ មុខរបរលក់ហ្គាស ដែលស្ថិតនៅចំណុចផ្ទះលេខ១០១ ផ្លូវ១៣៦ ក្នុងសង្កាត់ផ្សារកណ្តាលទី២ ខណ្ឌដូនពេញ។
* ទីតាំងលក់ហ្គាសទី២ យីហោលក់ហ្គាស «បាយ័ន្ត» ដោយមានម្ចាស់ឈ្មោះ ព្រំ សារ៉ន ភេទប្រុស អាយុ៤៤ឆ្នាំ មុខរបរលក់ហ្គាស ដែលស្ថិតនៅចំណុចផ្ទះលេខ៤០ ផ្លូវ២៣ សង្កាត់ជ័យជំនះ ខណ្ឌដូនពេញ។
នៅក្នុងទីតាំងចំនួន ២កន្លែង ដែលកម្លាំងជំនាញបានធ្វើការចុះត្រួតពិនិត្យមើលនោះ ពិតជាមានច្បាប់អនុញ្ញាតប្រកបអាជីវកម្មពិតប្រាកដមែន។ ក្រោយពីធ្វើការត្រួតពិនិត្យមើលទីតាំងចំនួន ២ខាងលើរួចមក កម្លាំងជំនាញរបស់យើងបានធ្វើការណែនាំ និងអប់រំដល់ម្ចាស់ទីតាំង ដែលប្រកបអាជីវកម្មលក់ហ្គាសទាំងអស់ ដោយមានការប្រុងប្រយ័ត្នខ្ពស់ផងដែរ។
សូមរំឮកផងដែរថា កាលពីថ្ងៃទី០១ ខែកញ្ញា ឆ្នាំ២០២០ លោកវរសេនីយ៍ឯក ព្រហ្ម យ៉ត បានដឹកនាំមន្ត្រីជំនាញក្រោមឱវាទ ធ្វើការចុះត្រួតពិនិត្យទីតាំងផ្ទះលក់ហ្គាស និងបញ្ចូលហ្គាសចំនួន ៧ទីតាំង នៅក្នុងសង្កាត់ផ្សារកណ្ដាលទី១, ផ្សារកណ្តាលទី២, ផ្សារចាស់ និងសង្កាត់ជ័យជំនះ។ ចំពោះទីតាំងខាងលើចំនួន ៧ទីតាំងនេះ កម្លាំងជំនាញយើងបានចុះធ្វើការត្រួតពិនិត្យដោយក្នុងនោះ សមត្ថកិច្ចយើងបានរកឃើញទីតាំងចំនួន៥ ដែលមានច្បាប់អនុញ្ញាតត្រឹមត្រូវ ដោយឡែកទីតាំងចំនួន២ទៀត គឺពុំមានច្បាប់អនុញ្ញាតប្រកបអាជីវកម្មនោះទេ៕

(ភ្នំពេញ)៖ លោក ឈាង វុន ប្រធានគណៈកម្មការកិច្ចការបរទេស សហប្រតិបត្តិការអន្តរជាតិ ឃោសនាការ និងព័ត៌មាននៃរដ្ឋសភា បានដឹកនាំប្រតិភូគណៈកម្មាធិការនយោបាយកម្ពុជា អញ្ជើញចូលរួមកិច្ចប្រជុំគណៈកម្មាធិការនយោបាយអន្តរសភាអាស៊ាន (អាយប៉ា) តាមរយៈប្រព័ន្ធវីដេអូ ក្នុងឱកាសនៃមហាសន្និបាតអន្តរសភាអាស៊ាន (អាយប៉ា) លើកទី៤១ ដែលសភាប្រទេសវៀតណាមធ្វើជាម្ចាស់ផ្ទះ នៅព្រឹកថ្ងៃទី៩ ខែកញ្ញា ឆ្នាំ២០២០។
សមាសភាពគណៈប្រតិភូគណៈកម្មាធិការនយោបាយអាយប៉ាកម្ពុជា ចូលរួមក្នុងកិច្ចប្រជុំនេះរួមមាន៖ លោកស្រី បាន ស្រីមុំ អនុប្រធានគណៈកម្មការទី៧នៃរដ្ឋសភា, លោក គិន ណែត សមាជិកព្រឹទ្ធសភា, លោក សន សារ៉ាណា សមាជិកគណៈកម្មការទី៣ នៃរដ្ឋសភា, លោក ងួន សុជាតិ សមាជិកគណៈកម្មការទី៥ នៃរដ្ឋសភា, លោក យឹម លាត សមាជិកគណៈកម្មការទី២ នៃរដ្ឋសភា និងលោក ឡេង ប៉េងឡុង អគ្គលេខាធិការរដ្ឋសភា ព្រមទាំងមន្រ្តីជំនាញ។
លោក ឈាង វុន បានផ្ដល់បទអន្តរាគមន៍ទៅកាន់កិច្ចប្រជុំនាពេលនេះ ដោយបានមានប្រសាសន៍លើកឡើងពីការគំរាមកំហែងនៃជម្ងឺរាតត្បាតសកលកូវីដ១៩ និងការកើនឡើងនៃនិន្នាការឯកតោភាគីនិយម ការគាំពារនិយម សង្គ្រាមពាណិជ្ជកម្ម ការប្រកួតប្រជែងភូមិសាស្ត្រនយោបាយ ដែលកំពុងគំរាមកំហែងដល់សណ្ដាប់ធ្នាប់អន្តរជាតិ ទន្ទឹមគ្នានឹងបញ្ហាប្រឈមដែលមានស្រាប់ក៏នៅមិនទាន់ត្រូវបានដោះស្រាយ ដូចជា ការប្រែប្រួលអាកាសធាតុ បញ្ហាសន្តិសុខទឹក ស្បៀង ជម្លោះហិង្សា ឧក្រិដ្ឋកម្មតាមប្រព័ន្ធអ៊ីនធើណែត អន្តោប្រវេសន៍ខុសច្បាប់ និងភាពក្រីក្រជាដើម។
លោកប្រធានគណៈប្រតិភូ បានលើកឡើងទៀតថា បញ្ហាស្មុគ្រស្មាញទាំងអស់នេះ គឺជាឧបសគ្គដល់ការរក្សាសន្តិភាព សន្តិសុខប្រកបដោយចីរភាព ដែលត្រូវការ ការយកចិត្តទុកដាក់និងចូលរួមដោះស្រាយពីគ្រប់ប្រទេស និងភាគីពាក់ព័ន្ធទាំងអស់។ នៅក្នុងបរិបទនេះ អង្គការនីតិប្បញ្ញត្តិ និងក្របខណ្ឌកិច្ចសហប្រតិបត្តិការអន្តរសភាអាស៊ាន គឺជាតួអង្គសំខាន់តាមរយៈការទូតសភា ដើម្បីលើកកម្ពស់សន្តិភាព សន្តិសុខរបស់តំបន់ក៏ដូចជាពិភពលោក។
លោក ឈាង វុន បានបញ្ជាក់ថា សភាកម្ពុជាសូមគាំទ្រ និងជំរុញការបន្តកិច្ចសន្ទនា កសាងទំនុកចិត្ត ស្វែងយល់គ្នាទៅវិញទៅមក ដើម្បីពង្រឹងទំនាក់ទំនង និងកិច្ចសហប្រតិបត្តិការ ក្នុងការផ្លាស់ប្ដូរទស្សនៈ បទពិសោធន៍ និងការអនុវត្តល្អៗ។ បន្ថែមលើនេះ អាយប៉ា ត្រូវតែជំរុញតួនាទីរបស់ការទូតសភាឲ្យកាន់តែពាក់ព័ន្ធ និងសកម្ម ដើម្បីគាំទ្រប្រព័ន្ធអន្តរជាតិផ្អែកលើគោលការណ៍ច្បាប់ជាតិ និងអន្តរជាតិ ស្របតាមគោលការណ៍ធម្មនុញ្ញអង្គការសហប្រជាជាតិ តាមរយៈការប្រើមធ្យោបាយសន្តិវិធីក្នុងការដោះស្រាយជម្លោះ ឬការមិនចុះសម្រុងគ្នានៅក្នុងតំបន់។
លោក ឈាង វុន បានបន្ថែមថា កម្ពុជាបានធ្វើការកែសម្រួលខ្លឹមសារមួយចំនួនលើសេចក្ដីព្រាងសេចក្ដីសម្រេចរបស់គណៈកម្មាធិការនយោបាយអាយប៉ា ដោយបានផ្ដោតសារៈសំខាន់យ៉ាងខ្លាំងលើការរក្សានិងលើកកម្ពស់សន្តិភាព សន្តិសុខ ស្ថិរភាព និងវិបុលភាពនៅក្នុងតំបន់អាស៊ាន។
ចំណែកនៅក្នុងបទអន្តរាគមន៍របស់គណៈប្រតិភូសភាប្រទេសអាស៊ានផ្សេងៗទៀត ក៏បានលើកឡើងពីសារៈសំខាន់នៃការទូតសភា និងការប្រើមធ្យោបាយសន្តិវិធីក្នុងការដោះស្រាយជម្លោះ ឬការមិនចុះសម្រុងគ្នានៅក្នុងតំបន់ សម្រាប់សន្តិភាពនិងសន្តិសុខប្រកបដោយចីរភាពក្នុងតំបន់អាស៊ាននេះ៕




(ភ្នំពេញ)៖ នាយឧត្តមសេនីយ៍ វង្ស ពិសេន អគ្គមេបញ្ជាការ នៃកងយោធពលខេមរភូមិន្ទ ផ្ញើសារជូនពរ និងអបអរសាទរ ជូនចំពោះមេបញ្ជាការ មេបញ្ជាការរង នាយទាហាន នាយទាហានរង និងពលទាហានទាំងអស់ នៃបញ្ជាការដ្ឋានអង្គរក្ស ក្នុងពិធីរំលឹកខួប១១ឆ្នាំ នៃថ្ងៃបង្កើតបញ្ជាការដ្ឋានអង្គរក្ស។
ក្នុងសារលិខិតនោះ នាយឧត្តមសេនីយ៍ វង្ស ពិសេន បានសម្ដែងនូវការអបអរសាទរយ៉ាងស្មោះចំពោះថ្ងៃប្រវត្តិសាស្ដ្រនេះ និងសូមផ្ញើការសាកសួរសុខទុក្ខប្រកបដោយមនោសញ្ចេតនានឹករលឹក ស្រលាញ់រាប់អានយ៉ាងស្មោះចំពោះថ្នាក់ដឹកនាំ នាយទាហាន នាយទាហានរង និងពលទាហានទាំងអស់ នៃបញ្ជាការដ្ឋានអង្គរក្ស ដែលក្នុងរយៈពេលកន្លងទៅបានខិតខំជម្នះរាល់ការលំបាក សម្រេចបានស្នាដៃធំៗជាច្រើន ជាពិសេសបានតស៊ូប្ដូរផ្ដាច់ហ៊ានបូជាជីវិតក្នុងបុព្វហេតុនៃកិច្ចការពារជាតិ និងខិតខំកសាងអង្គភាពឲ្យបានរៀបរយ និងរីកចម្រើនជាលំដាប់។
លើសពីនេះ បានសហការថែរក្សាការពារសន្ដិភាព សុវត្ថិភាព និងសណ្ដាប់ធ្នាប់ ជាពិសេសបានខិតខំយកចិត្តទុកដាក់ខ្ពស់ ក្នុងកិច្ចការពារសន្ដិសុខ ជូនសម្ដេចតេជោ ហ៊ុន សែន នាយករដ្ឋមន្ដ្រីនៃកម្ពុជា និងសម្ដេចកិត្តិព្រឹទ្ធបណ្ឌិត ព្រមទាំងក្រុមគ្រួសារ និងថ្នាក់ដឹកនាំជាន់ខ្ពស់ជាតិ អន្ដរជាតិ ប្រកបដោយសុខសុវត្ថិភាពល្អប្រសើរ៕
ខាងក្រោមនេះ ជាសារលិខិតអបអរសាទររបស់នាយឧត្តមសេនីយ៍ វង្ស ពិសេន៖
(ភ្នំពេញ)៖ ក្រុមហ៊ុន (ខេមបូឌា) ហ្វាយប៊ើរ អុបទិច ខមញូនីខេសិន ណេតវើក () បានប្រគល់ទឹកអាល់កុលប្រមាណ ២៥០គីឡូ និងម៉ាសប្រមាណ ២ម៉ឺនបន្ទះ ជូនដល់ក្រសួងសេដ្ឋកិច្ច និងហិរញ្ញវត្ថុ ដើម្បីប្រើប្រាស់ក្នុងការទប់ស្កាត់នឹងការរាលដាលជំងឺកូវីដ១៩។
ពិធីប្រគល់ និងទទួលអាល់កុល និងម៉ាស់ បានធ្វើឡើងថ្ងៃទី៨ ខែកញ្ញា ឆ្នាំ២០២០នៅទីស្ដីការក្រសួងសេដ្ឋកិច្ច និងហិរញ្ញវត្ថុ។ លោកបណ្ឌិតសភាចារ្យ ហ៊ាន សាហ៊ីប បានថ្លែងថា ការរីករាលដាលជំងឺផ្លូវដង្ហើមធ្ងន់ធ្ងរនេះ គឺជាការខាតបង់មួយយ៉ាងធ្ងន់ធ្ងរសម្រាប់ពិភពលោក ក៏ដូចជាព្រះរាជាណាចក្រកម្ពុជា។ ជាពិសេសសម្រាប់វិស័យអប់រំនៅកម្ពុជា ដែលសាលាទូទាំងប្រទេស ត្រូវបានបិទទ្វារមួយរយៈការកន្លងមកនេះ ប៉ុន្តែក្រោមកិច្ចខិតខំប្រឹងប្រែងរបស់រាជរដ្ឋាភិបាលកម្ពុជា ដែលមានសម្ដេចតេជោ ហ៊ុន សែន នាយករដ្ឋមន្ត្រីជាប្រមុខដឹកនាំកម្ពុជាអាចទប់ស្កាត់ បានល្អប្រសើរលើការរីករាលដាលនៃជម្ងឺកូវីដ១៩ និងឈានមកដល់ការបើកឱ្យសិស្សអាចចូលរៀនឡើងវិញនៅសាលាផ្ទាល់។
លោកបន្តថា អំណោយឧបត្ថម្ភរបស់ក្រុមហ៊ុននៅលើកទី២នេះ គឺចំពេលល្អ ដែលកម្ពុជា ក៏ដូចជាក្រសួងសេដ្ឋកិច្ច និងហិរញ្ញវត្ថុផ្ទាល់ ត្រូវការក្នុងការប្រើប្រាស់ជាចាំបាច់ ដើម្បីទប់ស្កាត់នូវការរីករាលដាលនៃជំងឺនេះ ដោយពុំមានការធ្វេសប្រហេស។
បន្ថែមពីនេះ លោកបណ្ឌិតសភាចារ្យបានបន្ថែមថា ក្រៅពីកាយវិការមនុស្សធម៌នេះ ក្រុមហ៊ុន  បាននិងកំពុងផ្គត់ផ្គង់បណ្ដាញខ្សែកាប្លិ៍អុបទិកឆ្អឹងខ្នងក្រោមដីនៅទូទាំងប្រទេស រួមទាំងតំបន់ដាច់ស្រយ៉ាលនានា ដែលជាមូលដ្ឋានគ្រឹះមួយដ៏សំខាន់ក្នុងការចូលរួមចំណែកដល់បេសកកម្មរបស់រាជរដ្ឋាភិបាលកម្ពុជា ក្នុងការកាត់បន្ថយគម្លាតឌីជីថល, ផ្ដល់ជូននូវសេវា  ដល់ផ្ទះ និងសាលារៀន, ការអភិវឌ្ឍរដ្ឋាភិបាលអេឡិកត្រូនិក និង ឌីជីថល និង ជាពិសេសគឺការពង្រឹងបាននូវមូលដ្ឋានក្នុងការអភិវឌ្ឍសេដ្ឋកិច្ចឌីជីថលនៅកម្ពុជា។
ជាក់ស្ដែងនៅក្នុងក្រសួងសេដ្ឋកិច្ចនិងហិរញ្ញវត្ថុក្រុមហ៊ុន  បានសហការយ៉ាងជិតសិទ្ធិជាមួយក្រសួងសេដ្ឋកិច្ចនិងហិរញ្ញវត្ថុ ក្នុងការស្ថាបនាបណ្ដាញអ៊ីនត្រាណិតរបស់ក្រសួង ដោយផ្ដល់ជូននូវខ្សែកាប្លិ៍ឆ្អឹងខ្នងដោយឥតគិតថ្លៃតភ្ជាប់ទៅកាន់គ្រប់ការដ្ឋាននានារបស់ក្រសួង ទាំងនៅរាជធានីភ្នំពេញ និងបណ្ដាខេត្តនៅទូទាំងប្រទេស ដោយបានឈានបញ្ចប់គម្រោងទី១ នាពេលឆាប់ៗនេះ។
លោក ហ៊ាន សាហ៊ីប បានឱ្យដឹងដែរថា ក្រសួងសេដ្ឋកិច្ច និងហិរញ្ញវត្ថុ ក៏បានចាប់ផ្ដើមប្រើប្រាស់បណ្ដាញអ៉ីនត្រាណិតនេះ សម្រាប់ទ្រទ្រង់ដល់សេវាបច្ចេកវិទ្យាព័ត៌មាន ( ) ជាច្រើន ដូចជា ប្រព័ន្ធ ,   ដែលបានដាក់ឱ្យដំណើរការជាបណ្ដើរៗនៅក្នុងក្រសួងសេដ្ឋកិច្ច និងហិរញ្ញវត្ថុ ក្នុងការធានានិរន្តរភាពនៃដំណើរការការងាររបស់ក្រសួងក្នុងដំណាក់កាលរីករាលដាលជម្ងឺកូវីដ១៩ និងប្រព័ន្ធនានាពាក់ព័ន្ធនឹងការប្រមូលចំណូលពន្ធដារ និងពន្ធគយជាដើម។
ជាការឆ្លើយតបលោក ហឺ លីពីង បានគាំទ្រ និងកោតសរសើរចំពោះចំណាត់ការដ៏ល្អរបស់ប្រមុខរាជរដ្ឋាភិបាលកម្ពុជា ដែលបានធ្វើល្អប្រសើរជាងបណ្ដាប្រទេសអាស៊ានក្នុងការទប់ស្កាត់ការឆ្លងរីករាលដាលនៃជម្ងឺកូវីដ-១៩។ ក្រុមហ៊ុនសូមថ្លែងអំណរគុណយ៉ាងជ្រាលជ្រៅចំពោះរាជរដ្ឋាភិបាលកម្ពុជា ជាពិសេសក្រសួងសេដ្ឋកិច្ចនិងហិរញ្ញវត្ថុដែលតែងតែបង្កលក្ខណៈងាយស្រួល និងជួយជ្រោមជ្រែងដល់ក្រុមហ៊ុនវិនិយោគនានា ក៏ដូចជាក្រុមហ៊ុន  ក្នុងការប្រកបរបរអាជីវកម្មរបស់ខ្លួនឱ្យកាន់តែលូតលាស់ ដូច្នេះដើម្បីជាការតបស្នង ក្រុមហ៊ុនសូមចូលរួមចំណែកក្នុងឱកាសនេះ ដោយផ្ដល់ជូនដល់ក្រសួងសេដ្ឋកិច្ចនិងហិរញ្ញវត្ថុជាអាល់កុល និងម៉ាស់។
នៅចុងបញ្ចប់តាងនាមឱ្យថ្នាក់ដឹកនាំ និងមន្ត្រីនៃក្រសួងសេដ្ឋកិច្ចនិងហិរញ្ញវត្ថុ លោកបណ្ឌិតសភាចារ្យ ហ៊ាន សាហ៉ីប បានបួងសួងវត្ថុស័ក្ដិសិទ្ធិប្រសិទ្ធពរជ័យជូនពរដល់ថ្នាក់ដឹកនាំ និងបុគ្គលិកទាំងអស់របស់ក្រុមហ៊ុន  ឱ្យជួបតែពុទ្ធពរទាំង ៤ប្រការ មានសុខសុភមង្គលក្នុងក្រុមគ្រួសារ និងក្រុមហ៊ុនបន្តដំណើរការអាជីវកម្មបានទទួលជោគជ័យជាបន្តបន្ទាប់៕
(ភ្នំពេញ)៖ ដោយអនុវត្តតាមអនុសាសន៍របស់សម្តេចតេជោ ហ៊ុន សែន នាយករដ្ឋមន្ត្រី នៃកម្ពុជា ក្នុងការចូលរួមចំណែកជាមួយពីវិស័យឯកជនទៅស្ថាប័នរដ្ឋលោកស្រី ហ៊ុន ម៉ាណា អគ្គនាយកដ្ឋានវិទ្យុ និងទូរទស្សន៍បាយ័ន ដែលជាវិស័យឯកជន បានឧបត្ថម្ភដល់ទស្សន៍ជាតិកម្ពុជានូវអគារ និងសម្ភារបរិក្ខាបច្ចេកទេសមួយចំនួនដល់ស្ថានីយ៍ទូរទស្សន៍ជាតិកម្ពុជា សម្រាប់បម្រើដល់ដំណើរការផ្សព្វផ្សាយនូវព្រឹត្តិការណ៍នានា ដល់ជនរួមជាតិ។
ពិធីប្រគល់ និងទទួលនេះ បានធ្វើឡើងក្រោមវត្តមានលោក ឃឹម វុទ្ធី អគ្គនាយក អគ្គនាយកដ្ឋានទូរទស្សន៍ជាតិកម្ពុជា និងលោក ឆារស៍ វ៉ាន់ ទីប្រឹក្សា និងជាតំណាងលោកស្រី ហ៊ុន ម៉ាណា ព្រមទាំងមានការអញ្ជើញចូលរួមពីសំណាក់លោក លោកស្រី ជាអគ្គនាយករងនៃទូរទស្សន៍ជាតិកម្ពុជាមួយចំនួន នាព្រឹកថ្ងៃទី០៩ ខែកញ្ញា ឆ្នាំ២០២០នេះ នៅស្ថានីយ៍ផ្សាយទូរទស្សន៍ជាតិកម្ពុជា ទួលគោក រាជធានីភ្នំពេញ។
សម្ភារបរិក្ខាបច្ចេកទេសដែលប្រគល់ដល់ស្ថានីយ៍ទូរទស្សន៍ជាតិកម្ពុជា ជាបន្តបន្ទាប់រួមមាន៖
*ទី១៖ ម៉ាស៊ីនបញ្ជូនរូបតាមប្រព័ន្ធ  ម៉ូដែល  10002 - ចំនួន៤សម្រាប់ថ្មី ប្រគល់នៅថ្ងៃទី២៨ ខែ៣ ឆ្នាំ២០១៨។
*ទី២៖ ខ្សែកាប  ពីស្ថានីយ៍កណ្ដាល  ទៅកាន់ស្ថានីយទួលគោក២ខ្សែ សរុប 8000 និង  បានភ្ជាប់ដំណើរការចាប់ពីដើមខែកក្កដា ឆ្នាំ២០១៨។
*ទី៣៖  កាត់ត ប្រភេទ  ថ្មី ចំនួន៥គ្រឿង បានប្រគល់ និងដាក់ដំណើរការហើយ កាលពីថ្ងៃទី១១ ខែ៦ ឆ្នាំ២០១៨។
*ទី៤៖    -5 ចំនួន១០ សម្រាប់ជាមួយថ្ម   , ,   បានប្រគល់ និងដាក់ឱ្យប្រើប្រាស់កាលពីថ្ងៃទី ២៩ ខែ៦ ឆ្នាំ២០១៨។
*ទី៥៖ ម៉ាស៊ីនផ្សាយ  &  កម្លាំង10 ប្រគល់ និងដំឡើងដាក់ដំណើរការនៅថ្ងៃទី១៧ ខែកក្កដា ឆ្នាំ២០១៨ រួចរាល់ហើយ
*ទី៦៖ បានជួសជុល និងសាងសង់សំណង់ថ្មីនៅស្ថានីយទួលគោករួមមាន៖ ជួសជុលអគារម៉ាស៊ីនផ្សាយជាន់ផ្ទាល់ដី និងសាងសង់បន្ថែមជាន់ខាងលើថ្មី ដែលមាន៣បន្ទប់, សាងសង់អគារដាក់សម្ភារ និងសម្រាប់ស្នាក់នៅរបស់បុគ្គលិកមួយកន្លែងមាន៥ បន្ទប់, ចាក់សាបក្នុងបរិវេនស្ថានីយ និងជួសជុលរបង
*ទី៧៖ ប្រគល់  5 =8, ក្រេន ១០ម៉ែត្រ=1,  =1 និងបានដាក់ឱ្យដំណើរការចាប់ពីថ្ងៃទី២០ ខែ០៦ ឆ្នាំ២០១៩
*ទី៨៖ ប្រគល់រថយន្តថតចល័ត១គ្រឿង ដែលបំពាក់សម្ភារទេស១កំប្លេមាន៖ ប្រព័ន្ធបញ្ហារូបភាពដែលបំពាក់កាមេរ៉ាចំនួន ៨គ្រឿង ប្រព័ន្ធបញ្ហាសំឡេង ម៉ាស៊ីនទំនាក់ទំនង ម៉ាស៊ីនឡើងអក្សរ ម៉ាស៊ីនបញ្ហារូបភាពយឺតសម្រាប់កីឡា ម៉ាស៊ីនត្រជាក់ និងម៉ាស៊ីនភ្លើង ២៥/ ព្រមទាំងប្រព័ន្ធភ្លើង អូតូផងដែរ។ ហើយក្នុងនោះក៏បានទទួលបន្ថែម៖ ប្រគល់    -10 ចំនួន 3  ដើម្បីបំពាក់នៅក្នុងរថយន្តចល័តតូច និងបានប្រើប្រាស់ចាប់ពីចុងខែតុលា ឆ្នាំ២០១៩។
*ទី៩៖ ប្រគល់សម្ភារចល័ត 1 ដែលមាន 6  =1,  1,   1,    1។
*ទី១០៖   =, 5-, - 5 1 សម្ភារដូចរៀបរាប់ខាងលើទាំងអស់នេះ គឺជាជំនួយ ដែលសម្ដេចផ្ដល់ជូនទូរទស្សន៍ជាតិកម្ពុជា ចាប់ពីមុនដំណើរការយុទ្ធនាការឃោសនាបោះឆ្នោតនៅខែកក្កដា ឆ្នាំ២០១៨។
ជាមួយនឹងទទួលបានសម្ភារបរិក្ខាបច្ចេកទេសពីសំណាក់លោកស្រី ហ៊ុន ម៉ាណា, លោក ឃឹម វុទ្ធី និងមន្ត្រីក្រោមឱវាទ សូមគោរពថ្លែងអំណរគុណយ៉ាងជ្រាលជ្រៅចំពោះលោកស្រី ហ៊ុន ម៉ាណា ដែលតែងតែយកចិត្តទុកដាក់គាំទ្រដល់អគ្គនាយកដ្ឋានទូរទស្សន៍ជាតិកម្ពុជា ដែលជាការរួមចំណែកដ៏សំខាន់ពីវិស័យឯកជនធ្វើឱ្យស្ថានីយ៍ទូរទស្សនជាតិ បានវិវឌ្ឍន៍ចម្រើនទៅមុខជាបន្តបន្ទាប់ ទាន់សម័យកាើលបច្ចេកវិទ្យាទំនើប ដើម្បីបម្រើប្រមុខរាជរដ្ឋាភិបាល និងប្រជាពលរដ្ឋខ្មែរទូទាំងប្រទេសលើវិស័យផ្សព្វផ្សាយទូរទស្សន៍ ក្រោមការដឹកនាំរបស់សម្តេចតេជោ ហ៊ុន សែន ដែលបានដឹកនាំចង្កូតនាវាកម្ពុជា ឱ្យរីកចម្រើនឥតឈប់ឈរស្ទើរគ្រប់វិស័យក្រោមដំបូលសុខសន្តិភាព ដែលមិនអាចខ្វះបាន និងជាបំណងប្រាថ្នារបស់ប្រជាជនកម្ពុជាទាំងអស់គ្នា។
បន្ថែមពីនេះ លោក ឃឹម វុទ្ធី បានថ្លែងអណរគុណយ៉ាងជ្រាលជ្រៅបំផុតចំពោះសម្តេចតេជោ ហ៊ុន សែន ដែលតែងតែបានផ្តល់ការណែនាំដោយផ្ទាល់ ក៏ដូចជាតាមរយៈលោកស្រី ហ៊ុន ម៉ាណា ដើម្បីយ៉ាងណាឱ្យអគ្គនាយកដ្ឋានទូរទស្សន៍ជាតិកម្ពុជា មានភាពរីកចម្រើនឈានឆ្ពោះទៅមុខជានិច្ច៕
(បាត់ដំបង)៖ រដ្ឋបាលខេត្តបាត់ដំបង បានចេញសេចក្តីជូនដំណឹងដល់ប្រជាពលរដ្ឋ ដែលកំពុងតាំងទីលំនៅក្នុងតំបន់ការពារធម្មជាតិ នៃដែនជម្រកសត្វព្រៃភ្នំសំកុស និងតំបន់ប្រើប្រាស់ច្រើនយ៉ាងសំឡូត ស្ថិតក្នុងភូមិសាស្រ្តស្រុកសំឡូត ខេត្តបាត់ដំបង ដោយហាមដាច់ខាតមិនត្រូវបន្តទន្ទ្រានដីព្រៃថ្មីបន្ថែមទៀត តាមរយៈការឈូសឆាយពង្រីក ការកាប់រាន ឬការតាំងទីលំនៅថ្មី ដោយមិនស្របច្បាប់នោះទេ ហើយបើនៅតែរឹងរួស រដ្ឋបាលខេត្តនឹងចាត់វិធានការតាមផ្លូវច្បាប់​​ ដោយមិនលើកលែងឡើយ។
ខាងក្រោមនេះ ជាសេចក្តីជូនដំណឹងរបស់រដ្ឋបាលខេត្តបាត់ដំបង៖
(ភ្នំពេញ)៖ បក្ខពួកជនសង្ស័យដែលធ្វើសកម្មភាពគាស់ផ្ទះលួចយកម៉ូតូមួយគ្រឿង នៅខេត្តកំពង់ស្ពឺ កាលពីថ្ងៃទី៣១ ខែសីហា ឆ្នាំ២០២០ ត្រូវកម្លាំងនាយកដ្ឋាននគរបាលព្រហ្មទណ្ឌ ដឹកនាំសហការតាមស្រាវជ្រាវបង្ក្រាបបាន នៅខេត្តព្រៃវែង នាថ្ងៃទី០៨ ខែកញ្ញា ឆ្នាំ២០២០ ទីដែលរូបគេកំពុងសំងំលាក់ខ្លួន។
លោកឧត្តមសេនីយ៍ត្រី ជាវ វិបុល អនុប្រធាននាយកដ្ឋាននគរបាលព្រហ្មទណ្ឌ បានប្រាប់អង្គភាពព័ត៌មាន   ឲ្យដឹងនៅព្រឹកថ្ងៃទី០៩ ខែកញ្ញា ឆ្នាំ២០២០នេះថា ប្រតិបត្តិការនេះ ធ្វើឡើងដោយមានការចង្អុលបង្ហាញពី នាយឧត្តមសេនីយ៍សន្តិបណ្ឌិត នេត សាវឿន អគ្គស្នងការនគរបាលជាតិ, ឧត្តមសេនីយ៍ឯក អ៊ិន បូរ៉ា អគ្គស្នងការរងទទួលផែននាយកដ្ឋាន កណ្តាលនគរបាលយុត្តិធម៌ និងឧត្តមសេនីយ៍ឯក ង៉េង ជួ ប្រធាននាយកដ្ឋាននគរបាលព្រហ្មទណ្ឌ។
លោកឧត្តមសេនីយ៍ត្រី ជាវ វិបុល បានអះអាងថា ក្រោយទទួលបានបទបញ្ជា កម្លាំងរបស់នាយកដ្ឋាននគរបាលព្រហ្មទណ្ឌ បានដឹកនាំសហការជាមួយ ស្នងការដ្ឋាននគរបាលខេត្តកំពង់ស្ពឺ និងស្នងការដ្ឋាននគរបាលខេត្តព្រៃវែង ចុះអនុវត្តដីកាបង្គាប់ឲ្យនាំខ្លួនរបស់សាលាដំបូងខេត្តកំពង់ស្ពឺ និងឃាត់ខ្លួនជនសង្ស័យម្នាក់ឈ្មោះ មាន ធុល អាយុ៣៩ឆ្នាំ នៅចំណុចភូមិសំព័រ ឃុំព្រៃទទឹង ស្រុកមេសាង ខេត្តព្រៃវែង។
ប្រភពព័ត៌មានដដែលបានបញ្ជាក់ទៀតថា ករណីគាស់ផ្ទះលួចយកម៉ូតូនេះ បានកើតឡើងកាលពីថ្ងៃទី៣១ ខែសីហា ឆ្នាំ២០២០ នៅចំណុចភូមិពង្រ ឃុំតាំងក្រូច ស្រុកសំរោងទង ខេត្តកំពង់ស្ពឺ បង្កដោយជនសង្ស័យ០២នាក់ បានធ្វើសកម្មភាពគាស់ផ្ទះលួចយក ម៉ូតូមួយគ្រឿងម៉ាក  ពាក់ស្លាកលេខកំពង់ស្ពឺ1-2502 ស៊េរីឆ្នាំ២០២០ របស់ជនរងគ្រោះឈ្មោះ ប៊ុត ចិត្រា។
ក្រោយពីដឹងថាបាត់ម៉ូតូ ជនរងគ្រោះបានទូរស័ព្ទ ទៅបងប្អូនឈ្មោះ ប៊ុត ពិសិដ្ឋ និងឈ្មោះ ហួន លីហាក់ ឲ្យជួយជិះម៉ូតូមើលតាមផ្លូវជាតិលេខ៤ ក្រែងលោបានជួបប្រទះ។ ពេលនោះឈ្មោះ ប៊ុត ពិសិដ្ឋ និងឈ្មោះ ហួន លីហាក់ បានប្រទះឃើញម៉ូតូដែលជនសង្ស័យបានលួច នៅចំណុចគីទ្បូម៉ែត្រលេខ៣៩ និងលេខ៤០ អ្នកទាំងពីរបានយកមួកសុវត្ថិភាព វាយក្បាលជនសង្ស័យ ហើយជនសង្ស័យបានផ្តួលម៉ូតូរត់គេចខ្លួន ភ្លាមជនសង្ស័យម្នាក់ទៀត បានធ្វើសកម្មភាពដកអាវុធខ្លី បាញ់ទៅលើជនរងគ្រោះទាំងពីរបណ្តាលឲ្យរងរបួស។
ក្រោយមកសមត្ថកិច្ចខេត្តកំពង់ស្ពឹ បានឃាត់ខ្លួនជនសង្ស័យម្នាក់ឈ្មោះ សុខ មឿន ហៅសុខ នឿន អាយុ៤០ឆ្នាំ មានស្រុកកំណើតនៅស្រុកកំពង់ត្របែក ខេត្តព្រៃវែង ចំណែកបក្ខពួកម្នាក់ទៀតឈ្មោះ មាន ធុល រត់គេចខ្លួន ហើយត្រូវបានសមត្ថកិច្ចចាប់ខ្លួននៅថ្ងៃទី០៨ ខែកញ្ញានេះតែម្ដង។
បច្ចុប្បន្នជនសង្ស័យខាងលើ នាយកដ្ឋាននគរបាលព្រហ្មទណ្ឌ បានរៀបចំបញ្ជូនទៅស្នងការដ្ឋាននគរបាលខេត្តកំពង់ស្ពឺ ដើម្បីចាត់ការបន្តតាមនីតិវិធី៕
(បន្ទាយមានជ័យ)៖ ស្ថាប័នតុលាការ នគរបាល អាវុធហត្ថ យោធា ពន្ធនាគារ នៅខេត្តបន្ទាយមានជ័យ និងក្រុមគ្រួសារ បានមូលមតិគ្នាចូលរួមកាន់បិណ្ឌវេនទី៦ នៅវត្តខ្លាកូនថ្មី 
ក្នុងនោះបានចូលរួមបច្ច័យចំនួន ២.៤៤០.០០០រៀល ដើម្បីយកទៅកសាងក្នុងវត្តបន្តនៅល្ងាចទី៨ ខែកញ្ញា ឆ្នាំ២០២០ សង្កាត់កំពង់ស្វាយ ក្រុងសរីសោភ័ណ និងថ្វាយទានចំពោះព្រះសង្ឃ ដែលគង់ចាំព្រះវស្សារៀនគម្ពីរធម៌វិន័យអស់ត្រីមាសនៅក្នុងវត្ត និងក៏ដើម្បីឧទ្ទិសកុសលជូនដល់បុព្វការីជន មានមាតា បិតា ជីដូន ជិតានិងញាតិទាំងឡាយក្នុងវត្តសង្សាជាដើម។
ក្នុងនោះគេឃើញថ្នាក់ដឹកនាំនៅតាមអង្គភាព និងក្រុមគ្រួសារ ព្រមទាំងពុទ្ធបរិស័ទ បានបូជាទៀនធូបផា្កភ្ញីចំពោះ ព្រះរតនត្រៃសមាទានសិល ធ្វើកិច្ចនមស្សការបង្សុកុលព្រមទាំង បាននាំយកនូវបច្ច័យ ទេយ្យទាន គ្រឿងឧបភោគបរិភោគ ភេសជ្ជៈ ផ្លែឈើ បាយសំឡ នំចំណីជាច្រើនមុខ ទៅវេរប្រគេនព្រះសង្ឃ ដើម្បីឧទ្ទិសនូវផល្លារអានិសង្ឃ ជូនទៅដល់វិញ្ញាណក្ខន្ធរបស់ឥស្សរជន វីរជន យុទ្ធជន ដែលបានលះបង់អាយុជីវិត ដើម្បីបុព្វហេតុរំដោះជាតិ និងប្រជាជនពីរបបណានិគមចាស់ថ្មី និងពីរបបប្រល័យពូជសាសន៍ ប៉ុល ពត ហើយជាពិសេសជាងនេះទៅទៀត គឺប្រជាជនស្លូតត្រង់ ដែលទទួលទុក្ខទារុណកម្មយ៉ាងព្រៃផ្សៃ និងស្លាប់យ៉ាងអយុត្តិធម៌ នៅក្នុងរបបកម្ពុជាប្រជាធិបតេយ្យ ដោយសូមឲ្យដួងវិញ្ញាណក្ខន្ធអ្នកទាំងអស់ឲ្យបានទៅកាន់សុគតិភព កុំបីឃ្លៀងឃ្លាតឡើយ។
បុណ្យភ្ជុំបិណ្ឌ ជាពិធីបុណ្យមួយដែលធំជាងគេ នៅក្នុងចំណោមពិធីបុណ្យទាំងអស់ ចំពោះអ្នកកាន់ព្រះពុទ្ធសាសនា។ ជារៀងរាល់ឆ្នាំនៅពេលដល់ថ្ងៃខែ ដែលត្រូវប្រារព្ធ ពិធីបុណ្យភ្ជុំបិណ្ឌ គ្រប់បងប្អូនកូនចៅ សាច់ញាតិសន្ដានទាំងអស់ ទោះនៅទីជិត ឬទីឆ្ងាយ តែងតែធ្វើដំណើរទៅជួបជុំគ្នា ជាពិសេសឪពុកម្ដាយនៅស្រុកកណើត ដើម្បីរៀបចំម្ហូបអាហារ បាយសម្ល ចង្ហាន់យកទៅប្រគេនព្រះសង្ឃ ដែលគង់នៅវត្តអារាម។ ទាំងនេះ គឺជាទម្លាប់មួយដែលគេនិយមធ្វើតៗគ្នា របស់ជនជាតិខ្មែរជាយូរមកហើយ។
ពិធីបុណ្យកាន់បិណ្ឌ ភ្ជុំបិណ្ឌឆ្នាំ២០២០នេះ ប្រព្រឹត្តទៅចាប់ពីថ្ងៃ១រោច ដល់ថ្ងៃ ១៤រោច ខែភទ្របទ ត្រូវនឹងថ្ងៃទី០៣ ដល់ថ្ងៃទី១៨ ខែកញ្ញា ឆ្នាំ២០២០៕
(បន្ទាយមានជ័យ)៖ លោក ម៉ៅ រិទ្ធីថា អនុរដ្ឋលេខាធិការក្រសួងកសិកម្ម រុក្ខាប្រមាញ់ និងនេសាទ កាលពីថ្ងៃទី៨ ខែកញ្ញា ឆ្នាំ២០២០ បានអញ្ជើញជួបសំណេះសំណាល ជាមួយមន្រ្តីរាជការ នៃមន្ទីរកសិកម្មខេត្តបន្ទាយមានជ័យ ក្នុងគោលបំណងផ្សាភា្ជប់នូវភាពស្និតស្នាល រវាងថ្នាក់ដឹកនាំក្រសួង និងមន្រ្តីរាជការតាមបណ្តាខេត្ត និងមូលដ្ឋាន ក៏ដូចជាស្វែងយល់ពីបញ្ហប្រឈម ដែលបានជួបប្រទះកន្លងមក ដើម្បីរួមគ្នាដោះស្រាយ បង្កើនការសាមគ្គីផ្ទៃក្នុងឲ្យបានល្អប្រសើរ ក្នុងគោលដៅអភិវឌ្ឍន៍វិស័យ កសិកម្ម នៅកម្ពុជាប្រកបដោយផ្លែផ្កា។
លោក ប៉ាង វណ្ណាសេដ្ឋ ប្រធានមន្ទីរកសិកម្ម រុក្ខាប្រមាញ់ និងនេសាទខេត្ត បានឲ្យដឹងថា បន្ទាយមានជ័យជាខេត្តមួយ ដែលប្រជាពលរដ្ឋភាគច្រើនប្រកបរបរកសិកម្ម ក្នុងនោះរួមមាន ដំណាំស្រូវ ដំឡូង ពោត ដំណាំរួមផ្សំ មានបន្លែ និងដំណាំឧស្សាហកម្មការងារផលិតកម្ម និងបសុព្យាបាល។
លោកបានបញ្ជាក់បន្ថែមថា «នាបច្ចុប្បន្ននេះយើងសង្កេតឃើញបងប្អូនប្រជាពលរដ្ឋ រស់នៅតាមមូលដ្ឋាន ពួកគាត់មានការខិតខំដាំបន្លែបង្កា ចិញ្ចឹមសត្វរួមមាន៖ មាន់ ទា ជ្រូក តោ និងចិញ្ជឹមត្រី កង្កែប អន្ទង់។ល។ ព្រោះថា ការខិតខំប្រឹងប្រែង របស់ពួកគាត់ គឺអាចជួយបង្កើនសេដ្ឋកិច្ចគ្រួសាររបស់ពួកគាត់បានប្រសើរឡើងមួយកំរិតទៀត»។
លោក ម៉ៅ រិទី្ធថា បានថ្លែងថា «បច្ចុប្បន្ននេះយើងបានកត់សម្គាល់ឃើញថា ប្រជាកសិករយើងកំពុងកែប្រែទម្លាប់ ពីការផលិតសម្រាប់បម្រើសេចក្តីត្រូវការរបស់ខ្លួន មកជាការផលិតសម្រាប់លក់ ព្រោះមានតំរូវការទីផ្សារខ្ពស់។ ផ្អែកលើការប្រែប្រួលនេះយើងសន្និដ្ឋានបានថា សហគមន៍កសិកម្មយើងកំពុងក្លាយជាកម្លាំងចលករមួយយ៉ាងសំខាន់ ដែលនាំឲ្យមានការផ្លាស់ប្តូរជាវិជ្ជមាន នៅក្នុងសង្គមជនបទកម្ពុជា»។
លោកបន្តថា «នេះបង្ហាញឲ្យយើងឃើញថា កសិករយើងបាននិងកំពុងក្លាយខ្លួនចេញពីកសិករ ទៅជាកសិពាណិជ្ជករ ដើម្បីទទួលបានតម្លៃបន្ថែមក្នុងជីវភាពរស់នៅរបស់ខ្លួន។ ក្នុងបរិបទនេះយើងសង្កេតឃើញថា មានស្ថាប័នជាច្រើនទាំងរដ្ឋ វិស័យឯកជន និងដៃគូរអភិវឌ្ឍន៍ និងអង្គការមិនមែនរដ្ឋាភិបាលបាន និងកំពុងផ្តល់សេវាកម្ម ដើម្បីបង្កើនចំណេះដឹង និងចំណេះធ្វើដល់កសិករនៅមូលដ្ឋានយ៉ាងសស្រាក់សស្រាំ ហើយក៏មានកសិករជាច្រើនកំពុងបានក្រេបជញ្ជក់យកបទពិសោធន៍ និងទេពកោសល្យ ទាំងអស់នោះយកទៅអនុវត្ត ប្រកបដោយប្រសិទ្ធភាព ឧស្សាហ៍ព្យាយាម និងច្នៃប្រឌិតដោយទទួលបានលទ្ធផលជាផ្លែផ្កាយ៉ាងត្រចេះត្រចង់»។
គណៈអធិបតីក៏ បានធ្វើពិធីប្រគល់គ្រឿងឧបករណ៍ដាំស្រូវជូនដល់ប្រជាកសិករក្នុងសហគមន៍ក្នុងខេត្តបន្ទាយមានជ័យចំនួន៥គ្រឿង ដែលជាអំណោយរបស់អង្គការ ជី អាយ សិត កិច្ចសហប្រតិ្តបតិការ អាល្លឺម៉ង់។
ក្នុងឱកាសនោះ ម្ចាស់ជំនួយ និងលោក ម៉ៅ រិទ្ធីថា បានផ្តាំផ្ញើដល់ប្រជាកសិករ ក្នុងសហគមន៍ទាំងអស់ចូលរួមថែរក្សាឧបករណ៍នេះឲ្យបានការប្រើប្រាស់យូរអងែ្វង ហើយត្រូវទុកជាទ្រព្យសម្បត្តិរួម សម្រាប់បំរើដល់ការដាំស្រូវក្នុងសហគមន៍៕

(ភ្នំពេញ)៖ លោក ជិន ម៉ាលីន អ្នកនាំពាក្យគណៈកម្មាធិការសិទ្ធិមនុស្សកម្ពុជា មិនបានទោមនស្សនោះឡើយចំពោះសាររបស់លោកស្រី រ៉ូណា ស្មីត ( ) អ្នករាយការណ៍ពិសេសរបស់អង្គការសហប្រជាជាតិ ទទួលបន្ទុកសិទ្ធិមនុស្សនៅកម្ពុជា ជុំវិញចំណាត់ការទៅក្រុមអ្នកតវ៉ាមួយចំនួននាពេលថ្មីៗនេះ។ ផ្ទុយទៅវិញលោក ជិន ម៉ាលីន បានស្វាគមន៍ចំពោះអនុសាសន៍របស់លោកស្រី ដែលលើកទឹកចិត្តឱ្យអាជ្ញាធរចាប់ក្រុមអ្នកតវ៉ាទាំងនេះទៅកាន់តុលាការ។
លោកស្រី រ៉ូណា ស្មីត នៅថ្ងៃទី០៨ ខែកញ្ញា ឆ្នាំ២០២០ម្សិលមិញ បានបង្ហោះសារលើទំព័រ  ដោយបង្ហាញក្តីបារម្ភរបស់ខ្លួន ជុំវិញវិធានការ និងចំណាត់ការរបស់អាជ្ញាធរមានសមត្ថកិច្ចរបស់កម្ពុជា លើក្រុមយុវជនមួយក្រុម ដែលធ្វើសកម្មភាពតវ៉ានាំឱ្យប៉ះពាល់ដល់សន្តិសុខ និងសណ្តាប់ធ្នាប់សង្គមនៅកម្ពុជា។
លោកស្រី រ៉ូណា ស្មីត បានសរសេរថា «ខ្ញុំមានកង្វល់ចំពោះរបាយការណ៍ថ្មីៗនេះអំពីការចាប់ខ្លួនសកម្មជនបរិស្ថានចំនួនបីរូប ដែលឥឡូវនេះត្រូវបានចោទប្រកាន់ពីបទ ញុះញង់ឲ្យប្រព្រឹត្តបទឧក្រិដ្ឋ និងបង្កើតភាពវឹកវរនៅក្នុងសង្គម តាមមាត្រា ៤៩៤ និង៤៩៥នៃក្រមព្រហ្មទណ្ឌ។ បុគ្គលមួយចំនួនទៀត រាប់ទាំងព្រះសង្ឃមួយអង្គត្រូវបានចាប់ខ្លួន និងឃុំខ្លួនចាប់តាំងពីថ្ងៃសុក្រសប្តាហ៍មុន»។
លោកស្រីបន្ថែមថា «ខ្ញុំសូមលើកទឹកចិត្តដល់អាជ្ញាធរកម្ពុជា ធានាថា សិទ្ធិទាំងនេះត្រូវបានគោរព និងការពារ ហើយបង្កើតបរិយាកាសមួយ ដែលបុគ្គលម្នាក់ៗអាចអនុវត្តសិទ្ធិទាំងនេះ។ ខ្ញុំសូមជំរុញឲ្យបញ្ជូនអ្នកដែលត្រូវបានចាប់ខ្លួនទាំងនោះទៅតុលាការ ហើយត្រូវគោរពឲ្យបានពេញលេញនូវសិទ្ធិទទួលបាននីតិវិធីត្រឹមត្រូវរបស់ពួកគេ។ ខ្ញុំកំពុងតាមដានព្រឹត្តិការណ៍ទាំងនេះយ៉ាងដិតដល់នៅក្នុងប្រទេសកម្ពុជា»។
អ្នកនាំពាក្យគណៈកម្មាធិការសិទ្ធិមនុស្សកម្ពុជា លោក ជិន ម៉ាលីន បានចាត់ទុកសាររបស់លោកស្រី រ៉ូណា ស្មីត ថា ជារឿងធម្មតាដែលលោកស្រី លើកឡើងពីក្តីបារម្ភពាក់ព័ន្ធស្ថានភាពសិទ្ធិមនុស្សនៅកម្ពុជា នៅពេលលោកស្រីទទួលបាននូវរបាយការណ៍ក៏ដូចជាព័ត៌មានផ្សេងៗពាក់ព័ន្ធនឹងករណីនេះ។ ទោះបីជារបាយការណ៍ និងព័ត៌មានទាំងនោះ ផ្តល់ដោយប្រភព និងក្រុមមាននិន្នាការនយោបាយយ៉ាងណាក៏ដោយ ព្រោះវាជាកាតព្វកិច្ច និងអាណត្តិរបស់លោកស្រីក្នុងនាមជាអ្នករាយការណ៍ពិសេសរបស់អង្គការសហប្រជាជាតិទទួលបន្ទុកស្ថានភាពសិទ្ធិមនុស្សនៅកម្ពុជា។
លោក ម៉ាលីន បន្តថា សាររបស់លោកស្រីមិនបានចោទប្រកាន់វិធានការច្បាប់របស់សមត្ថកិច្ចថា ជាការរំលោភបំពានសិទ្ធិមនុស្សនោះទេ គឺគ្រាន់តែលើកពីគោលការណ៍ទូទៅ នៃសិទ្ធិមនុស្សដែលរដ្ឋាភិបាលមានកាតព្វកិច្ចគោរព ការពារ និងបំពេញ ដើម្បីធានាថា ពលរដ្ឋអាចអនុវត្តសិទ្ធិរបស់ខ្លួនបានដោយសេរី និងក្នុងក្របខណ្ឌច្បាប់ ហើយដែលរដ្ឋាភិបាល បាននិងកំពុងប្រកាន់យក និងអនុវត្តយ៉ាងខ្ជាប់ខ្ជួនតាមរយៈយន្តការនៃការអនុវត្តច្បាប់យ៉ាងម៉ឹងម៉ាត់ នាពេលកន្លងមក
អ្នកនាំពាក្យរូបនេះ ក៏បានស្វាគមន៍ចំពោះអនុសាសន៍របស់លោកស្រី ដែលឱ្យអាជ្ញាធរមានសមត្ថកិច្ចនាំអ្នកតវ៉ាបញ្ជូនទៅតុលាការ។ លោកចាត់ទុកការផ្តល់អនុសាសន៍នេះ សរបញ្ជាក់ឱ្យឃើញយ៉ាងច្បាស់ថា លោកស្រី រ៉ូណា ស្មីត គាំទ្រ និងយល់ច្បាស់នូវវិធានការច្បាប់របស់រដ្ឋាភិបាល ចំពោះអ្នកអនុវត្តសិទ្ធិដោយបំពាន និងឈានទៅការប្រព្រឹត្តបទល្មើស ដែលជនជាប់ចោទត្រូវទទួលខុសត្រូវតាមផ្លូវច្បាប់ និងត្រូវចូលរួមក្នុងដំណើរការនីតិវិធីតុលាការ ដើម្បីធ្វើការការពារខ្លួនតតាំងជាមួយសមត្ថកិច្ចដែលមានមូលដ្ឋានច្បាប់រឹងមាំ និងច្បាស់លាស់ក្នុងការចោទប្រកាន់។
លោក ជិន ម៉ាលីន បានគូសបញ្ជាក់ថា វិធានចាប់ខ្លួនក្រុមអ្នកតវ៉ានេះ ជាមធ្យោបាយស្របច្បាប់តែមួយគត់ក្នុងការការពារជនជាប់ចោទនៅក្នុងសង្គមប្រជាធិបតេយ្យនីតិរដ្ឋ ជាជាងការជួបជុំតវ៉ាបែបអនាធិបតេយ្យ ដាក់សម្ពាធដល់រដ្ឋាភិបាល និងស្ថាប័នតុលាការ ដែលជាស្ថាប័នឯករាជ្យឱ្យធ្វើការដោះលែង ឬទម្លាក់ចោលបទចោទទាំងបំពានច្បាប់ រដ្ឋធម្មនុញ្ញ គោលការណ៍ប្រជាធិបតេយ្យនីតិរដ្ឋ និងការបែងចែកអំណាច។
សូមបញ្ជាក់ថា គិតពីដើមខែកញ្ញា មកមានយុវជនប្រមាណ៨នាក់ហើយ រួមទាំងព្រះសង្ឃមួយអង្គផងត្រូវបានផ្សឹកហើយ ត្រូវបានឃាត់ខ្លួនជាបន្តបន្ទាប់ក្រោមបទ ញុះញង់ ឱ្យបង្កភាពវឹកវរ ដល់សន្តិសុខសង្គម។
ការឃាត់ខ្លួននេះ បានធ្វើឡើងបន្ទាប់ពីពួកគេព្យាយាមធ្វើសកម្មភាពតវ៉ានៅតាមដងផ្លូវ ដើម្បីទាមទារឱ្យដោះលែងលោក រ៉ុង ឈុន ដោយបំពានទៅនឹងបំរាមរបស់សាលារាជធានីភ្នំពេញ៕
(ភ្នំពេញ)៖ សម្តេចកិត្តិព្រឹទ្ធបណ្ឌិត ប៊ុន រ៉ានី ហ៊ុនសែន ប្រធានកាកបាទក្រហមកម្ពុជា បានផ្ញើសារលិខិតជូនពរនាយឧត្តមសេនីយ៍កិត្តិបណ្ឌិត ហ៉ីង ប៊ុនហៀង និងនាយឧត្តមសេនីយ៍ ហ៊ុយ ពិសិដ្ឋ ក្នុងឱកាសពិធីរំឭកខួបគម្រប់៣០ឆ្នាំ ថ្ងៃបង្កើតកងវរសេនាតូចលេខ២៤៦ និងខួបគម្រប់១១ឆ្នាំ ថ្ងៃបង្កើតបញ្ជាការដ្ឋានអង្គរក្ស ដែលប្រារព្ធរៀបចំឡើងនៅបញ្ជាកការដ្ឋានអង្គរក្ស នាព្រឹកថ្ងៃទី០៩ ខែកញ្ញា ឆ្នាំ២០២០នេះ។
សារលិខិតរបស់សម្តេចកិត្តិព្រឹទ្ធបណ្ឌិត បានសរសេរយ៉ាងដូច្នេះថា «ក្នុងនាមកាកបាទក្រហមកម្ពុជា និងខ្ញុំផ្ទាល់ សូមចូលរួមអបអរសាទរ ប្រកបដោយក្ដីសោមនស្សរីករាយ ឥតឧបមា ក្នុងឱកាសទិវាខួបអនុស្សាវរីយ៍គម្រប់៣០ឆ្នាំ ថ្ងៃប្រកាសបង្កើតកងវរសេនាតូចលេខ២៤៦ និងខួបអនុស្សាវរីយ៍ គម្រប់១១ឆ្នាំ ថ្ងៃប្រកាសបង្កើតបញ្ជាការដ្ឋានអង្គរក្ស ដែលត្រូវប្រារព្ធពិធី នៅថ្ងៃទី៩ ខែកញ្ញា ឆ្នាំ២០២០នេះ។
ស្ថិតក្នុង បរិយាកាសដ៏សែនមនោរម្យនេះ ខ្ញុំសូមសាកសួរសុខទុក្ខ និងជូនពរដល់មេបញ្ជាការ មេបញ្ជាការរង នាយទាហាន នាយ ទាហានរង និងពលទាហាន ក្នុងបញ្ជាការដ្ឋានអង្គរក្សទាំងមូល ព្រមទាំងក្រុមគ្រួសារ សូមទទួលនូវការស្រឡាញ់ រាប់អានដ៏ស្មោះស្ម័គ្រពីខ្ញុំ និងថ្នាក់ដឹកនាំកាកបាទក្រហមកម្ពុជាទាំងអស់។ នាយទាហាន នាយទាហានរង និងពលទាហាន ជាទីស្រឡាញ់រាប់អានដ៏ស្មោះស្ម័គ្រ កងវរសេនាតូចលេខ២៤៦ បានបង្កើតឡើងនៅថ្ងៃទី២៤ ខែមិថុនា ឆ្នាំ១៩៩០ បានវិវត្តន៍ខ្លួនជាលំដាប់លំដោយ រហូតបង្កើតបានជាបញ្ជាការដ្ឋានអង្គរក្ស នៅថ្ងៃទី៤ ខែកញ្ញា ឆ្នាំ២០០៩។
អង្គភាពនេះស្ថិតក្រោមការដឹកនាំបញ្ជាផ្ទាល់ ដោយឯកឲត្តម នាយខេត្តមសេនីយ៍កិត្តិបណ្ឌិត ហ៊ីង ប៊ុនហៀង និងឯកឧត្តម នាយខត្តមសេនីយ៍ ហ៊ុយ ពិសិដ្ឋ ព្រមទាំងមេបញ្ជាការគ្រប់លំដាប់ថ្នាក់ ដែលតែងតែបានចូលរួមចំណែកបម្រើសកម្មភាពរបស់កាកបាទក្រហមកម្ពុជា ដូចជា លី លើកច្រក ដឹកជញ្ជូន ដល់គោលដៅបានទាន់ពេលវេលា ជួយដល់ប្រជាពលរដ្ឋដែលជួបគ្រោះមហន្តរាយផ្សេងៗ ដោយមិនប្រកាន់និន្នាការនយោបាយ ជាតិសាសន៍ ពណ៌សម្បុរ នៅទូទាំងព្រះរាជាណាចក្រកម្ពុជា ទទួលបានលទ្ធផល ដ៏ត្រចះត្រចង់។ «ទីណាប្រជាជនមានការលំបាក និងទុក្ខព្រួយ ទីនោះមានកាកបាទក្រហមកម្ពុជា ចុះជួយភ្លាមៗ»
ជាទីបញ្ចប់ ក្នុងនាមថ្នាក់ដឹកនាំកាកបាទក្រហមកម្ពុជា និងខ្ញុំផ្ទាល់ សូមប្រសិទ្ធពរជ័យ ជូនចំពោះ ឯកទត្តម នាយឧត្តមសេនីយ៍កិត្តិបណ្ឌិត ហ៊ីង ប៊ុនហៀង និង ឯកឧត្តម នាយខេត្តមសេនីយ៍ ហ៊ុយ ពិសិដ្ឋ និង លោកជំទាវ ព្រមទាំងមេបញ្ជាការ មេបញ្ជាការរង នាយទាហាន នាយទាហានរង និងពលទាហានគ្រប់រូប ព្រមទាំងក្រុមគ្រួសារ សូមជួប ប្រទះនូវពុទ្ធពរ ទាំង៤ប្រការគឺ អាយុ វណ្ណៈ សុខៈ ពលៈ កុំបីឃ្លៀងឃ្លៀតឡើយ»៕
(ភ្នំពេញ)៖ សម្តេចតេជោ ហ៊ុន សែន នាយករដ្ឋមន្ត្រីនៃកម្ពុជា បានផ្ញើសារលិខិតជូនពរនាយឧត្តមសេនីយ៍កិត្តិបណ្ឌិត ហ៉ីង ប៊ុនហៀង និងនាយឧត្តមសេនីយ៍ ហ៊ុយ ពិសិដ្ឋ ក្នុងឱកាសពិធីរំឭកខួបគម្រប់៣០ឆ្នាំ ថ្ងៃបង្កើតកងវរសេនាតូចលេខ២៤៦ និងខួបគម្រប់១១ឆ្នាំ ថ្ងៃបង្កើតបញ្ជាការដ្ឋានអង្គរក្ស ដែលប្រារព្ធរៀបចំឡើងនៅបញ្ជាកការដ្ឋានអង្គរក្ស នាព្រឹកថ្ងៃទី០៩ ខែកញ្ញា ឆ្នាំ២០២០នេះ។
ក្នុងសារសិខិតរបស់សម្តេចតេជោ ហ៊ុន សែន បានសរសេរថា «ក្នុងឱកាសដ៏នក្ខត្តឫក្សឧត្តុង្គឧត្តមនៃពិធីរំឭកខួបគម្រប់ ៣០ឆ្នាំ ថ្ងៃប្រកាសបង្កើតកងវរសេនាតូចលេខ២៤៦ និងខួបគម្រប់១១ឆ្នាំ ថ្ងៃប្រកាសបង្កើតបញ្ជាការដ្ឋានអង្គរក្ស ខណៈនេះខ្ញុំ និងភរិយា សូមចូលរួមអបអរសាទរ ប្រកបដោយមោទកភាព និងមនោសញ្ចេតនាសោមនស្សរីករាយជាអនេកប្បការ ចំពោះវឌ្ឍនភាពដ៏ធំធេងថ្មីៗ ជាបន្តបន្ទាប់ដែលថ្នាក់ដឹកនាំគ្រប់ថ្នាក់ យកនូវឆន្ទៈមនសិកាដ៏ស្រួចស្រាល់ បំពេញកាតព្វកិច្ចពោរពេញដោយវិន័យ ថ្លៃថ្នូរ មោះមុតមិនរួញរាពុះពារជម្នះឧបសគ្គទោះ ក្នុងកាលៈទេសៈណាក៏ដោយ។
ស្ថិតក្នុងវរោកាសដ៏វិសេសវិសាលនេះ ខ្ញុំសូមរំឭកឡើងវិញដូចតទៅ៖ កងវរសេនាតូចលេខ២៤៦ ចំណុះគណៈបញ្ជាការយោធាក្រុងភ្នំពេញ ដែលខ្ញុំបានចុះទៅប្រកាសបង្កើតដោយផ្ទាល់ នៅថ្ងៃទី២៤ ខែមិថុនា ឆ្នាំ១៩៩០ ក្នុងនាមជាប្រធានក្រុមប្រឹក្សារដ្ឋមន្ត្រីនៃរដ្ឋកម្ពុជា គិតមកដល់ពេលមានរយៈពេលជាង៣០ឆ្នាំ កន្លងទៅហើយ ។ វរសេនាតូចនេះ បានវិវត្តន៍ស្របតាមសភាពការណ៍ជាលំដាប់លំដោយ បានសេចក្ដីថា អភិវឌ្ឍជានិច្ចកាលរហូតបង្កើតបានជាបញ្ជាការដ្ឋានអង្គរក្ស ចំណុះអគ្គបញ្ជាការដ្ឋាន នៃកងយោធពលខេមរភូមិន្ទ តាមអនុក្រឹត្យលេខ ១៤៨ អនក្រ.បក ចុះថ្ងៃទី០៤ ខែកញ្ញា ឆ្នាំ២០០៩ ដែលប្រារព្ធពិធីរំឭកខួបនៅ ថ្ងៃទី០៩ ខែកញ្ញា ឆ្នាំ២០២០នេះ ក្រោមអធិបតីភាពឯកឧត្តម ឧត្តមសេនីយ៍ឯក ហ៊ុន ម៉ាណែត អគ្គមេបញ្ជាការរង នៃកងយោធពលខេមរភូមិន្ទ និងជាមេបញ្ជាការកងទ័ពជើងគោ ក៏តំណាងឱ្យខ្ញុំ និងភរិយា។
ជាថ្មីម្ដងទៀត ខ្ញុំ និងភរិយា សូមថ្លែងនូវការកោតសរសើរដោយស្មោះ ចំពោះឯកឧត្តមនាយឧត្តមសេនីយ៍កិត្តិបណ្ឌិត ហ៉ីង ប៊ុនហៀង ឯកឧត្តមនាយឧត្តមសេនីយ៍ ហ៊ុយ ពិសិដ្ឋ ព្រមទាំងមេបញ្ជាការ មេបញ្ជាការរង គ្រប់លំដាប់ថ្នាក់ ដែលបានដឹកនាំអនុវត្តភារកិច្ច ទទួលបានលទ្ធផលដ៏គាប់ប្រសើរគឺ៖
១៖ បានសហការជាមួយអាជ្ញាធរមានសមត្ថកិច្ចគ្រប់ថ្នាក់ ការពារជូនភ្ញៀវជាតិ និងអន្តរជាតិ ដែលមកបំពេញបេសកកម្ម២៖ ចល័តកម្លាំងអន្តរាគមន៍ សហប្រតិបត្តិការក្នុងកិច្ចការការពារបូរណភាពដែនដី បានយ៉ាងល្អប្រសើរ៣៖ ចេះកៀរគរចលនាសប្បុរសជននានា ទាំងក្នុង និងក្រៅប្រទេស សាងសង់ជំរំជម្រករាប់រយខ្នង និងទិញមធ្យោបាយដឹកជនគ្រប់ប្រភេទ ព្រមទាំងគ្រឿងបំពាក់ជាច្រើន ដើម្បីប្រើប្រាស់លើកិច្ចការការពារសន្តិសុខ សុវត្ថិភាព ជូនរាជរដ្ឋាភិបាល ជួយកាត់បន្ថយការលំបាករបស់ខ្ញុំ និងភរិយា៤៖ ចុះអន្តរាគមន៍ជួយដល់ប្រជាពលរដ្ឋ ដែលជួបគ្រោះមហន្តរាយផ្សេងៗ ធ្វើជាសេនាធិការឱ្យកាកបាតក្រហមកម្ពុជា ដែលមានសម្ដេចកិត្តិព្រឹទ្ធបណ្ឌិត ជាប្រធានបានទាន់ពេលវេលា និងល្អប្រើសើរ៥៖ ជាពិសេសក្នុងបេសកកម្មធានាការពារសន្តិសុខ សុវត្ថិភាព ដល់រូបខ្ញុំ និងភរិយា ព្រមទាំងក្រុមគ្រួសារ ដោយអនុវត្តន៍តាមអភិក្រមទាំងបី របស់បញ្ជាការដ្ឋានអង្គរក្ស «១. ស្មោះត្រង់ ២. ការពារ ៣.បម្រើ » ។
មុននឹងបញ្ចប់ ខ្ញុំ និងភរិយា សូមប្រសិទ្ធពរជ័យជូនចំពោះឯកឧត្តមនាយឧត្តមសេនីយ៍កិត្តិបណ្ឌិត មេបញ្ជាការ និងលោកជំទាវ បញ្ជាការដ្ឋានអង្គរក្ស និងលោកជំទាវ ឯកឧត្តមនាយឧត្តមសេនីយ៍ ប្រចាំការដឹកនាំបញ្ជានៅបញ្ជាការដ្ឋានអង្គរក្ស ព្រមទាំងមេបញ្ជាការ មេបញ្ជាការរង នាយទាហាន នាយទាហានរង និងពលទាហានគ្រប់រូបព្រមទាំងក្រុមគ្រួសារ សូមបានសមប្រកបដោយពុទ្ធពរ និងពរ៥ប្រការគឺ៖ អាយុ វណ្ណៈ សុខៈ ពលៈ និង បដិភាណៈ កុំបីឃ្លៀងឃ្លាតឡើយ»៕
(ឧត្តរមានជ័យ)៖ ស្នងការនគរបាលខេត្តឧត្តរមានជ័យថ្មី ត្រូវបានប្រកាសចូលកាន់តំណែងហើយ នៅព្រឹកថ្ងៃទី០៩ ខែកញ្ញា ឆ្នាំ២០២០នេះ ដោយលោកឧត្តមសេនីយ៍ត្រី ហួត សុធី ស្នងការរងនគរបាលខេត្តសៀមរាប ជំនួសឧត្តមសេនីយ៍ទោ ម៉ែន លី ស្នងការចាស់ ដែលត្រូវផ្ទេរភារកិច្ចទៅកាន់តំណែងស្នងការនគរបាលខេត្តកំពង់ធំវិញ។
ពិធីនេះរៀបចំឡើងក្រោមអធិបតីភាពនាយឧត្តមសេនីយ៍ សន្តិបណ្ឌិត នេត សាវឿន អគ្គស្នងការនគរបាលជាតិ តំណាងឧបនាយករដ្ឋមន្ត្រី ស ខេង រដ្ឋមន្ត្រីក្រសួងមហាផ្ទៃ និងមានការចូលរួមពីលោក ប៉ែន កុសល្យ អភិបាលខេត្តឧត្តរមានជ័យ ព្រមទាំងថ្នាក់ដឹកនាំ មន្ត្រីរាជការ កងកម្លាំងប្រដាប់អាវុធជាច្រើនរូបទៀតផងដែរ៕
(កណ្តាល)៖ នៅព្រឹកថ្ងៃទី០៩ ខែកញ្ញា ឆ្នាំ២០២០នេះ លោកឧត្តមសេនីយ៍ឯក ហ៊ុន ម៉ាណែត អគ្គមេបញ្ជាការរង នៃកងយោធពលខេមរភូមិន្ទ និងជាមេបញ្ជាការកងទ័ពជើងគោក តំណាងដ៏ខ្ពង់ខ្ពស់របស់ សម្តេចតេជោ ហ៊ុន សែន នាយឧត្តមសេនីយ៍ផុតលេខផ្កាយមាស៥ នាយករដ្ឋមន្រ្តីនៃកម្ពុជា និងសម្តេចកិត្តិព្រឹទ្ធបណ្ឌិត ហ៊ុន រ៉ានី ហ៊ុនសែន បានអញ្ជើញជាអធិបតីក្នុងពិធីរំលឹកខួបអនុស្សាវរីយ៍គម្រប់ខួប ៣០ឆ្នាំ នៃថ្ងៃប្រកាសបង្កើតកងវរសេនាតូចលេខ ២៤៦ (២៤ មិថុនា ១៩៩០ -២៤ មិថុនា ២០២នប០) និងខួបអនុស្សាវរីយ៍គម្រប់១១ឆ្នាំ ថ្ងៃប្រកាសបង្កើតបញ្ជាការដ្ឋានអង្គរក្ស (០៤ កញ្ញា ២០០៩ -០៤ កញ្ញា ២០២០)។
ពិធីនេះ បានធ្វើឡើង ទៅបញ្ជាការដ្ឋានអង្គរក្ស នៅទីក្រុងតាខ្មៅ ខេត្តកណ្តាល ដោយមានការចូលរួមបណ្តាអង្គទូត សេនានុព័ន្ធ អនុព័ន្ធយោធា នៃប្រទេសជាមិត្ត ថ្នាក់ដឹកនាំជាន់ខ្ពស់ នៃក្រសួងការពាជាតិ មេបញ្ជាការ មេបញ្ជាការរង នាយទាហាន នាយទាហានរង ពលទាហាន និងភ្ញៀវជាតិ-អន្តរជាតិចូលរួមយ៉ាងសន្ធឹកសន្ធាប់ ដោយមានការតាំងបង្ហាញយោធបរិក្ខាផ្សេងៗផងដែរ។
នៅក្នុងឱកាសប្រារព្ធខួបបង្កើតកងវរសេនាតូចលេខ ២៤៦ (២៤ មិថុនា ១៩៩០ -២៤ មិថុនា ២០២នប០) និងខួបអនុស្សាវរីយ៍គម្រប់១១ឆ្នាំ ថ្ងៃប្រកាសបង្កើតបញ្ជាការដ្ឋានអង្គរក្ស (០៤ កញ្ញា ២០០៩ -០៤ កញ្ញា ២០២០) សម្តេចតេជោ ហ៊ុន សែន និង សម្តេចកិត្តិព្រឹទ្ធបណ្ឌិត ក៏បានផ្ញើសារជូនពរផងដែរ។
បញ្ជាការដ្ឋានអង្គរក្ស ត្រូវបានបង្កើតឡើងដាក់ឲ្យចំណុះអគ្គបញ្ជាការដ្ឋាន នៃកងយោធពលខេមរភូមិន្ទ ដែលដឹកនាំដោយ នាយឧត្តមសេនីយ៍ ហ៉ីង ប៊ុនហៀង អគ្គមេបញ្ជាការរងកងយោធពលខេមរភូមិន្ទ។ បញ្ជាការដ្ឋានអង្គរក្ស ស្ថិតក្រោមការដឹកនាំ បញ្ជាផ្ទាល់ របស់នាយករដ្ឋមន្ត្រីនៃកម្ពុជា ក្រសួងការពារជាតិ និងអគ្គបញ្ជាការដ្ឋាន ជាអ្នកធានា ផ្គត់ផ្គង់ភស្តុភារ ហិរញ្ញវត្ថុ គ្រឿងបំពាក់កម្លាំង និងហ្វឹកហ្វឺន៕

(ភ្នំពេញ)៖ សម្តេចតេជោ ហ៊ុន សែន នាយករដ្ឋមន្រ្តីនៃកម្ពុជា បានបន្តអំពាវនាវដល់ ប្រជាពលរដ្ឋទាំងអស់បន្តចូលរួមអនុវត្តវិធានការ របស់ក្រសួងសុខាភិបាល ដើម្បីទប់ស្កាត់ការឆ្លងរីករាលដាលនៃជំងឺកូវីដ១៩ ខណៈដែលប្រជាជនកម្ពុជា ប្រារព្ធពិធីបុណ្យកាន់បិណ្ឌ និងភ្ជុំបិណ្យ ដែលមានការជួបជុំនៅតាមទីវត្តអារ៉ាម។
តាមរយៈ  នៅថ្ងៃទី០៩ ខែកញ្ញា ឆ្នាំ២០២០នេះ សម្តេចតេជោ ហ៊ុន សែន បានលើកឡើងយ៉ាងដូច្នេះថា៖ «សូមបងប្អូនប្រជាពលរដ្ឋបន្តចូលរួមទប់ស្កាត់ការឆ្លងរីករាលដាលជំងឺកូវីដ-១៩ ដោយឧស្សាហ៍ដុសលាងសម្អាតដៃជាមួយសាប៊ូ ចឹល ទឹកអាល់កុល នឹងពាក់ម៉ាសក្នុងពេលចូលរួមពិធីដែលមានអ្នកចូលរួមច្រើន ដូចជាក្នុងពិធីបុណ្យភ្ជុំបិណ្ឌនេះជាដើម។ កុំធ្វេសប្រហែសឬមើលស្រាលជំងឺកូវីដ-១៩អោយសោះ ព្រោះជាជំងឺឆ្លងរាតត្បាតសាហាវខ្លាំងណាស់ ហើយពុំទាន់មានថ្នាំព្យាបាលនៅឡើយទេ»។
សម្តេចតេជោ ក៏បានជំរុញឱ្យអាជ្ញាធរគ្រប់លំដាប់ថ្នាក់ បង្កើនកិច្ចការពារសុវត្ថិភាព សន្តិសុខ សណ្តាប់ធ្នាប់សាធារណៈ របៀបរៀបរយ និងសម្រួលចរាចរណ៍ឱ្យបានល្អប្រសើរ ដើម្បីបង្កលក្ខណៈងាយស្រួលជូនដល់បងប្អូនប្រជាពលរដ្ឋនិងទេសចរនៅក្នុងកំឡុងពេលបុណ្យភ្ជុំនេះ។
ជាមួយគ្នានេះ ក្នុងឱកាសបុណ្យកាន់បិណ្ឌ និងភ្ជុំបិណ្ឌនេះ សម្តេចបានជូនពរបងប្អូនជនរួមជាតិទាំងក្នុង និងក្រៅប្រទេសជួបតែសេចក្តីសុខសេចក្តីចម្រើនគ្រប់ៗគ្នាកុំបីខាន
សូមបញ្ជាក់ថា នៅថ្ងៃទី៩ ខែកញ្ញានេះ គឺជាថ្ងៃកាន់បិណ្ឌ៧ នៃពិធីបុណ្យភ្ជុំបិណ្ឌ ដែលជាពិធីបុណ្យប្រពៃណីជាតិរបស់ខ្មែរ មានតាំងពីបុរាណកាលមក។ នេះជាពេលវេលាមួយ ដែលប្រជាពលរដ្ឋពុទ្ធបរិស័ទមានឱកាសក្នុងការធ្វើបុណ្យទាន សន្សំកុសល និងការជួបជុំសាច់ញាតិបងប្អូន នៅតាមទីកន្លែងជិតឆ្ងាយ ជាពិសេសតាមទីអារាមនានា។
ពិធីបុណ្យកាន់បិណ្ឌ ឆ្នាំ២០២០ នេះ គឺប្រព្រឹត្តទៅចាប់ពីថ្ងៃ១រោច ដល់ថ្ងៃ ១៤រោច ខែភទ្របទ គឺចាប់ពីថ្ងៃទី៣ ដល់ថ្ងៃទី១៨ ខែ កញ្ញា ឆ្នាំ២០២០៕
(ហ្សឺណែវ)៖ ស្ថានបេសកកម្មអចិន្ត្រៃយ៍កម្ពុជា បានជំរុញឱ្យ លោកស្រីសាស្ត្រាចារ្យ   អ្នករាយការណ៍ពិសេសស្ដីពីស្ថានភាពសិទ្ធិមនុស្សនៅកម្ពុជា គោរពឱ្យបានខ្ជាប់ខ្ជួននូវ ក្រមសីលធម៌ និងសៀវភៅណែនាំស្ដីពីប្រតិបត្តិការ របស់អ្នកកាន់អាណត្តិនៃនីតិវិធីពិសេស ហ្សឺណែវ។ នេះបើតាមសេចក្តីប្រកាសរបស់ ស្ថានបេសកកម្មអចិន្ត្រៃយ៍កម្ពុជា ដែលបណ្តាញព័ត៌មាន   ទទួលបាននៅព្រឹកថ្ងៃទី០៩ ខែកញ្ញា ឆ្នាំ២០២០។
ស្ថានបេសកកម្មអចិន្ត្រៃយ៍កម្ពុជា នៅទីក្រុងហ្សឺណែវ ត្រូវបានរំខាន ដោយទស្សនៈផ្ទាល់ខ្លួន នៅថ្ងៃទី០៨ ខែកញ្ញា ឆ្នាំ២០២០ របស់ លោកស្រីសាស្ត្រាចារ្យ   ពាក់ព័ន្ធនឹងការអនុវត្តច្បាប់នៅប្រទេសកម្ពុជាដែលសំដៅការពារពលរដ្ឋគោរពច្បាប់ និងធានាសន្តិភាព សណ្ដាប់ធ្នាប់សង្គម និងសុខភាពសាធារណៈសម្រាប់បុគ្គលគ្រប់រូប។
ក្នុងសេចក្តីប្រកាសរបស់ខ្លួន ស្ថានបេសកកម្មអចិន្ត្រៃយ៍កម្ពុជា បានអះអាងថា ប្រទេសកម្ពុជាគោរព និងផ្តល់តម្លៃចំពោះសេរីភាពបញ្ចេញមតិ បង្កើតសមាគម និងប្រមូលផ្ដុំដោយ សន្តិវិធី ដែលស្របតាមច្បាប់ ហើយយល់ដឹងច្បាស់ថា ពហូយោបល់ រួមទាំងទស្សនៈរិះគន់ គឺមានសារៈ សំខាន់ចំពោះដំណើរការនៃការអភិវឌ្ឍប្រទេស។ ប៉ុន្តែ មាត្រា ៣១ នៃរដ្ឋធម្មនុញ្ញរបស់កម្ពុជា បានគូស បញ្ជាក់ថា ការប្រើប្រាស់សិទ្ធិនិងសេរីភាពផ្ទាល់ខ្លួនរបស់បុគ្គលណាម្នាក់ មិនត្រូវឱ្យប៉ះពាល់ដល់សិទ្ធិ និងសេរីភាពរបស់អ្នកដទៃឡើយ។ ការអនុវត្តសិទ្ធិនិងសេរីភាពគឺត្រូវតែអនុលោមទៅតាមច្បាប់។
«ជាការកត់សម្គាល់ អ្នករាយការណ៍ពិសេសពុំធ្លាប់ដែលបានសង្កត់ធ្ងន់ឱ្យបានគ្រប់គ្រាន់ទាល់តែ សោះថា ការអនុវត្តសេរីភាពបញ្ចេញមតិ បង្កើតសមាគម និងប្រមូលផ្ដុំដោយសន្តិវិធី ត្រូវភ្ជាប់មកជា មួយនូវករណីយកិច្ច ការទទួលខុសត្រូវពិសេស និងដែនកំណត់ចែងដោយច្បាប់ ដូចបានគូសបញ្ជាក់ នៅក្នុងសេចក្ដីថ្លែងការណ៍ជាសាកលស្ដីពីសិទ្ធិមនុស្ស (មាត្រា ២៩.២) និងកតិកាសញ្ញាអន្តរជាតិស្ដីពី សិទ្ធិពលរដ្ឋនិងនយោបាយ (មាត្រា១៩.៣ មាត្រា២១ និងមាត្រា២២.២)។ ការខកខានមិនបាន បញ្ជាក់ឱ្យបានច្បាស់ដោយចេតនា មិនត្រឹមតែបង្កឱ្យសាធារណជន មានការភ័ន្តច្រឡំប៉ុណ្ណោះទេ គឺ ថែមទាំងផ្តល់កម្លាំងចិត្តឱ្យក្រុមខ្លះ ដែលបានត្រៀមខ្លួនជាស្រេចក្នុងការកេងចំណេញពីស្ថានភាពបែប នេះ សម្រាប់របៀបវារៈលាក់កំបាំងរបស់ពួកគេ»។ នេះបើតាមការគូសបញ្ជាក់នៅក្នុងសេចក្តីប្រកាស។
ស្ថានបេសកកម្មអចិន្ត្រៃយ៍កម្ពុជា បានបន្ថែមទៀតថា ក្នុងការអនុវត្តតួនាទីប្រកបដោយសត្យានុម័ត និងវិជ្ជាជីវៈ អ្នករាយការណ៍ពិសេសមានកាតព្វកិច្ច គោរពឱ្យបានខ្ជាប់ខ្លួនតាម «ក្រមសីលធម៌សម្រាប់អ្នកកាន់អាណត្តិនៃនីតិវិធីពិសេសរបស់ក្រុមប្រឹក្សា សិទ្ធិមនុស្ស» (ជាពិសេស មាត្រា ៣ មាត្រា ៦ និងមាត្រា ១៤) និង «សៀវភៅណែនាំស្ដីពីប្រតិបត្តិការ នៃនីតិវិធីពិសេសរបស់ក្រុមប្រឹក្សាសិទ្ធិមនុស្ស» (ជាពិសេស កថាខណ្ឌ ២៤ និង ៥០) ដែលចែងអំពី គោលការណ៍ទូទៅសម្រាប់ការអនុវត្តតួនាទីខាងលើ សារៈសំខាន់នៃការប្រមូលព័ត៌មានដែលបានផ្ទៀង ផ្ទាត់ត្រឹមត្រូវជាមួយគ្រប់ប្រភព និងនីតិវិធីសម្រាប់ការទាក់ទងជាមួយរដ្ឋាភិបាល៕
ខាងក្រោមនេះជាសេចក្តីប្រកាសរបស់ ស្ថានបេសកកម្មអចិន្ត្រៃយ៍កម្ពុជា៖

(ភ្នំពេញ)៖ ក្រសួងសុខាភិបាល នៅព្រឹកថ្ងៃទី០៩ ខែកញ្ញា ឆ្នាំ២០២០នេះ បានចេញសេចក្តីប្រកាសព័ត៌មាន ដោយបញ្ជាក់ថា នៅថ្ងៃនេះក្រសួងមិនមានរកឃើញករណីឆ្លងជំងឺកូវីដ១៩ថ្មីនោះទេ ហើយក៏គ្មានករណីព្យាបាលជាសះស្បើយថ្មីនោះដែរ អ្នកជំងឺកំពុងសម្រាកនៅមន្ទីរពេទ្យមានចំនួន០១នាក់ដដែល។
សូមជម្រាបថា គិតត្រឹមម៉ោង០៧៖០០ព្រឹក ថ្ងៃទី០៩ ខែកញ្ញា ឆ្នាំ២០២០ នៅកម្ពុជារកឃើញអ្នកឆ្លងជំងឺកូវីដ១៩ សរុប២៧៤នាក់ (ស្រី្ត ៥៤នាក់ និងបុរស ២២០នាក់) ក្នុងនោះចំនួនអ្នកព្យាបាលជាសះស្បើយ សរុបទូទាំងប្រទេស មានចំនួន ២៧៣នាក់ (ស្រ្តី៥៤នាក់ និងបុរស ២១៩នាក់) និង អ្នកកំពុងសម្រាកព្យាបាលមានចំនួន០១នាក់ នៅមន្ទីរពេទ្យមិត្តភាពខ្មែរ-សូវៀត៕
(ភ្នំពេញ)៖ ក្រសួងធនធានទឹក និងឧតុនិយម បានចេញសេចក្ដីជូនដំណឹង ស្ដីពី ស្ថានភាពធាតុអាកាស ចាប់ពីថ្ងៃទី ០៩ ដល់ថ្ងៃទី ១៥ ខែកញ្ញា ឆ្នាំ ២០២០។
ក្រសួងបានបញ្ជាក់ថា តាមរយៈតាមដាននៃការវិវត្ត និងប្រែប្រួលជាបន្តបន្ទាប់នៃស្ថានភាព អាកាសធាតុ សង្កេតឃើញថា ប្រព័ន្ធសម្ពាធទាប អូសបន្លាយឆ្លងកាត់ភាគ ខាងជើងប្រទេសថៃ ឡាវ និងវៀតណាម ។ ខណៈខ្យល់មូសុងនិរតីមាន ល្បឿនមធ្យមបក់លើកម្ពុជា។ ស្ថានភាពបែបនេះធ្វើឱ្យ
១៖ បណ្ដាខេត្តនៅតំបន់វាលទំនាបកណ្ដាល៖* សីតុណ្ហភាពអប្បបរមា មានពី ២៥-២៧°* សីតុណ្ហភាពអតិបរមា មានពី ៣០-៣២° ។នឹងអាចមានភ្លៀងធ្លាក់រាយប៉ាយពីតិចទៅបង្គួរ ។ ក្នុងនោះក៏មានផ្នែកមួយចំនួន នៃបណ្ដាខេត្តនៅភាគខាងត្បូង និងភាគពាយ័ព្យ អាចមានភ្លៀងធ្លាក់ច្រើន។
២៖ បណ្ដាខេត្តនៅតំបន់ជួរភ្នំដងរែក និងខ្ពង់រាបឦសាន៖* សីតុណ្ហភាពអប្បបរមា មានពី ២៣-២៥°* សីតុណ្ហភាពអតិបរមា មានពី ២៧-២៩° ។នឹងអាចមានភ្លៀងធ្លាក់រាយប៉ាយក្នុងកម្រិតពីតិចទៅបង្គួរ។
៣៖ បណ្ដាខេត្តនៅតំបន់មាត់សមុទ្រ៖- សីតុណ្ហភាពអប្បបរមាមានពី ២៦-២៧°- សីតុណ្ហភាពអតិបរមា មានពី ២៨-៣០° ។នឹងអាចមានភ្លៀងធ្លាក់ពីមធ្យមទៅបង្គួរ ។ រលកសមុទ្រអាចមានកម្ពស់ពី ០.២៥-០.៧៥ ម៉ែត្រ។
ជាមួយគ្នានេះ ក្រសួងសូមប្រុងប្រយ័ត្នចំពោះបាតុភូត ផ្គរ រន្ទះ និងខ្យល់កន្ត្រាក់ ដែលអាចកើតមាននៅផ្នែកមួយចំនួននៃបណ្ដាខេត្ត ស្ថិតនៅតំបន់វាលទំនាបភាគកណ្ដាល៕
(ភ្នំពេញ)៖ បុណ្យភ្ជុំបិណ្ឌ ជាពិធីបុណ្យមួយដែលធំជាងគេ នៅក្នុងចំណោមពិធីបុណ្យទាំងអស់ ចំពោះអ្នកកាន់ព្រះពុទ្ធសាសនា។ ជារៀងរាល់ឆ្នាំនៅពេលដល់ថ្ងៃខែ ដែលត្រូវប្រារព្ធ ពិធីបុណ្យភ្ជុំបិណ្ឌ គ្រប់បងប្អូនកូនចៅ សាច់ញាតិសន្ដានទាំងអស់ ទោះនៅទីជិត ឬទីឆ្ងាយ តែងតែធ្វើដំណើរទៅជួបជុំគ្នា ជាពិសេសឪពុកម្ដាយនៅស្រុកកណើត ដើម្បីរៀបចំម្ហូបអាហារ បាយសម្ល ចង្ហាន់យកទៅប្រគេនព្រះសង្ឃ ដែលគង់នៅវត្តអារាម។ ទាំងនេះ គឺជាទម្លាប់មួយដែលគេនិយមធ្វើតៗគ្នា របស់ជនជាតិខ្មែរជាយូរមកហើយ។
ពិធីបុណ្យកាន់បិណ្ឌ ភ្ជុំបិណ្ឌឆ្នាំ២០២០នេះ ប្រព្រឹត្តទៅចាប់ពីថ្ងៃ១រោច ដល់ថ្ងៃ ១៤រោច ខែភទ្របទ ត្រូវនឹងថ្ងៃទី០៣ ដល់ថ្ងៃទី១៨ ខែកញ្ញា ឆ្នាំ២០២០។
ប្រវត្តិបុណ្យភ្ជុំបិណ្ឌ
បើតាមតម្រាចារតាមប្រវត្តិសាស្ត្រនៃប្រទេសកម្ពុជា បានបង្ហាញថា ពិធីបុណ្យភ្ជុំបិណ្ឌ គឺកើតមានតាំងពីបុរាណកាលមកម្ល៉េះ។ ប៉ុន្តែទាស់ត្រង់ថា កាលពីសម័យមុនគេមិនហៅថា បុណ្យភ្ជុំទេ ដោយនៅក្នុងពិធីនេះ គេមានបែងចែកចេញជាពីរថ្នាក់។ ថ្នាក់ដំបូង គឺគេចាប់ផ្ដើមធ្វើចាប់ពីថ្ងៃ១រោច រហូតដល់ថ្ងៃ១៤រោច ជាវារកភត្ត (ភត្តធ្វើតាមថ្ងៃ) ជាបន្តបន្ទាប់។ ចំណែកមួយថ្នាក់ទៀតគេធ្វើនៅថ្ងៃ ១៥រោច ដែលគេហៅថាបុណ្យភ្ជុំ។ ពិធីបុណ្យទាំងពីរថ្នាក់នេះ បច្ចុប្បន្នត្រូវបានយើងបូកបញ្ចូលគ្នា ហើយហៅកាត់ថា ពិធីបុណ្យបិណ្ឌភ្ជុំ។
មូលហេតុដែលប្រារព្ធពិធីបុណ្យភ្ជុំ
កាលពីសម័យបុរាណកាល គេធ្វើពិធីបុណ្យនេះ គឺដើម្បីរៀបចំធ្វើសង្ឃភត្ត ទំនុកបម្រុងព្រះសង្ឃ ដែលគង់ចាំវស្សាក្នុងវត្តរយៈពេល ៣ខែ ចាប់តាំងពីថ្ងៃចូលវស្សារហូតដល់ថ្ងៃចេញវស្សា។ នៅក្នុងចំណេរកាលបុរាណបានចារថា ដោយនៅក្នុងរដូវវស្សាមានភ្លៀងធ្លាក់ជោកជាំ រលឹមពព្រិច ធ្វើឲ្យមានការលំបាកដល់ព្រះសង្ឃក្នុងពេលធ្វើគោចរ (ដើរ) បិណ្ឌបាត។ ហេតុដូច្នេះ ទើបបណ្ដាពុទ្ធបរិស័ទនាំគ្នារៀបចំពិធីនេះ ដើម្បីផ្គត់ផ្គង់ព្រះសង្ឃប្រចាំថ្ងៃរហូតដល់ថ្ងៃចេញវស្សា។ ម្យ៉ាងវិញទៀត នៅក្នុងពិធីបុណ្យនេះ គឺធ្វើឡើងដើម្បីផ្សាយឧទ្ទិសកុសលដល់ពពួក ប្រេតជនញាតិ និងញាតិទាំង ៧សណ្ដាន ព្រមទាំងតំណញាតិច្រើនមហាកប្បនោះផងដែរ តាមរយៈអនុភាពនៃសង្ឃគតាទក្ខិណាទាន ដែលរស់រងទុក្ខវេទនា កើតជាប្រេតមានកម្មពៀរជាប់ទោសធ្ងន់ រងកម្មក្រហល់ក្រហាយអត់ឃ្លានទាំងអស់នោះ បានរួចផុតពីក្ដីលំបាកសោកសៅ។
រដូវបុណ្យភ្ជុំបិណ្ឌ
ចាប់តាំងពីសម័យបុរាណកាល រហូតមកដល់បច្ចុប្បន្ននេះ ពិធីបុណ្យភ្ជុំបិណ្ឌនេះ គេតែងតែប្រារព្ធនៅក្នុងរដូវវស្សា ព្រោះនៅក្នុងរដូវនេះពពួកប្រេត អាចមានឱកាសច្រើនក្នុងការស្វែងរក ចំណីអាហារជាងរដូវផ្សេងៗទាំងអស់។ ម្យ៉ាងវិញទៀតនៅក្នុងវស្សានរដូវ អាហាររបស់ពួកប្រេត ដូចជាភក់ជ្រាំ ស្លេស្ម៍ កំហាក សាកសព និងកាកសំណល់អសោចសម្បូរនៅក្នុងខែភ្លៀងផ្គរពព្រិច។ នៅក្នុងរដូវបុណ្យភ្ជុំបិណ្ឌរយៈពេល១៥ថ្ងៃនេះ មានពពួកប្រេតជន (ពួកប្រេត) សាច់ញាតិទាំងប្រាំពីរសណ្ដាន ព្រមទាំងតំណញាតិច្រើនមហាកប្ប ដែលអត់ឃ្លានអាហារអស់រយៈពេលជាច្រើនខែមកហើយនោះ ត្រូវបានរួចផុតពីការឃុំឃាំង អនុញ្ញាតឲ្យមកស្វែងរកសាច់ញាតិ នៅតាមវត្តអារាមផ្សេងៗ ដែលនាំយកចំណីអាហារផ្សេងៗ មកឧទ្ទិសកុសលឲ្យខ្លួន។ ម្យ៉ាងវិញទៀត បើតាមសម្ដីចាស់ៗបុរាណនិយាយតៗគ្នាថា ក្នុងរយៈពេល១៥ថ្ងៃ បើពពួកប្រេតជនទាំងអស់នោះ ដើរស្វែងរកញាតិចំនួន៧វត្ត នៅតែមិនឃើញនោះ ពពួកប្រេតទាំងអស់នោះនឹងស្រែកយំទន្ទ្រាំជើង ព្រោះតែការខកបំណង និងភាពស្រែកឃ្លានក្រហល់ក្រហាយក្នុងចិត្ត។ ជាពិសេសពពួកប្រេតជនទាំងអស់នោះ នឹងជេរដាក់បណ្ដាសាដល់សាច់ញាតិ កូនចៅជាមិនខាន។
ការប្រារព្ធពិធីបុណ្យបិណ្ឌភ្ជុំ
ចំពោះបុណ្យបិណ្ឌភ្ជុំនេះ បុរាណាចារ្យរាជបណ្ឌិតខ្មែរ យើងបានរៀបចំរយៈពេល១៥ថ្ងៃ ដោយចាប់គិតពីថ្ងៃទី១រោច ដល់ថ្ងៃទី១៥រោច ខែភទ្របទ ជាពិធីមួយសម្រាប់ឧទ្ទិសកុសល ទៅដល់ប្រេតជនញាតិដែលបានស្លាប់ទៅ។ នៅក្នុងរយៈពេល ១៤ថ្ងៃ នៃការកាន់បិណ្ឌ ឬដាក់បិណ្ឌនេះ ពុទ្ធបរិស័ទចំណុះជើងវត្តទាំងអស់ ជាពិសេសក្រុមនីមួយៗ ដែលបានរៀបចំជា ក្រុមដោយលោកតាអាចារ្យចាត់ចែងនោះ ត្រូវបែងចែកចេញ ៣ ឬ៤ក្រុមតូចៗ ដើម្បីរៀបចំធ្វើយាគូ (បបរ) ឬធ្វើភត្តាហារជា ៣ ទៅ ៤ឆ្នាំង ស្មើនឹង ៣ ទៅ ៤មុខម្ហូប។ ពេលទូងស្គរចំណាំវស្សា អ្នកនៅក្នុងក្រុមវេននីមួយៗ ត្រូវចាប់ផ្ដើមធ្វើចង្ហាន់ ហើយយាយតាចាស់ៗ ក្នុងក្រុមវេន ត្រូវជ្រើសរើសយកផ្ទះណាមួយ ដើម្បីប្រមូលនំរៀបចំបាយបិណ្ឌ បាយបត្តបូរ។ រៀបចំរួចហើយត្រូវនាំគ្នាទៅវត្តស្ដាប់លោកសង្ឃសូត្រថ្វាយ បង្គំធម៌ សុខោ និង ធម៌បរាភវសូត្រ។
ចំណែកឯកូនចៅដែលនៅផ្ទះ ត្រូវនាំគ្នាខិតខំដុតដៃដុតជើងបបរ ឬស្លតាមមុខម្ហូបនីមួយៗ ដោយឡែកពីគ្នា។ លុះដល់ពេលព្រឹកព្រាងអរុណោទ័យ (ពេលព្រះអាទិត្យរះឡើង) ត្រូវនាំគ្នារៀប ចំខ្លួន កណ្ដៀត យួរ កាន់ ទូល រែកចង្ហាន់ទៅវត្ត។ នៅក្នុងវត្ត លោកតាអាចារ្យត្រូវរៀបចំពិធីរាប់បាត្រ នៅលើឧបដ្ឋានសាលា។ បន្ទាប់មកលោកអាចារ្យជាប្រធាន ត្រូវនាំពុទ្ធបរិស័ទវេរ (ប្រគល់) ចង្ហាន់ប្រគេនព្រះសង្ឃ វេរបាយបត្តបូរ។ល។ លុះដល់ពេលព្រះសង្ឃធ្វើបត្តានុមោទនគាថាចប់ មេវេនក្រុមនីមួយៗត្រូវរៀបចំម្ហូបអាហារ ចំណីចូលគំនាប់ជូនលោកតាអាចារ្យវត្ត ព្រមទាំងចាត់ចែងភោជ នាហារទទួលភ្ញៀវដែលអញ្ជើញទៅបុណ្យ នៅក្នុងថ្ងៃវេនរបស់ខ្លួននោះផងដែរ៕
(ភ្នំពេញ)៖ យោងតាមរបាយការណ៍ របស់អគ្គស្នងការដ្ឋាននគរបាលជាតិឲ្យដឹងថា នៅថ្ងៃទី០៨ ខែកញ្ញា ឆ្នាំ២០២០ មានករណីគ្រោះថ្នាក់ចរាចរណ៍ នៅទូទាំងប្រទេសកើតឡើងចំនួន៩លើក បណ្ដាលឲ្យមនុស្សស្លាប់៤នាក់ និងរបួសធ្ងន់ស្រាល៩នាក់។
ប្រភពព័ត៌មានដដែលបញ្ជាក់ថា មូលហេតុដែលបណ្ដាលឲ្យកើតមានគ្រោះថ្នាក់ចរាចរណ៍ រួមមាន៖ ល្បឿន, មិនគោរពសិទ្ធិ, បត់គ្រោះថ្នាក់ និងកត្ដាយាន៕
(ភ្នំពេញ)៖ ក្រសួងសុខាភិបាលកម្ពុជា បានទទួលអំណោយជាទឹកសាប៊ូសម្លាប់មេរោគ ចំនួន ១២៥,០០០ដប ពី ឧកញ៉ា ហ្វាក់គី សែចិន ទីប្រឹក្សាផ្ទាល់សម្តេចតេជោ នាយករដ្ឋមន្រ្តី និងជាតំណាងពិសេសរបស់ក្រសួងពាណិជ្ជកម្ម ប្រចាំនៅប្រទេសចិន ដែលបានផ្ដល់ជូន សម្ដេចតេជោ ហ៊ុន សែន នាយករដ្ឋមន្ដ្រីនៃកម្ពុជា ដើម្បីជូនក្រសួងសុខាភិបាលប្រើប្រាស់ ក្នុងការការពារ ទប់ស្កាត់ និងឆ្លើយតបការរាតត្បាត ជំងឺកូវីដ-១៩។
ពិធីប្រគល់-ទទួលនេះ បានធ្វើឡើងនៅរសៀលថ្ងៃទី០៨ ខែកញ្ញា ឆ្នាំ២០២០នេះ នាទីស្តីការក្រសួងសុខាភិបាល ក្រោមអធិបតីភាពរបស់លោកស្រីវេជ្ជបណ្ឌិត យក់ សម្បត្តិ រដ្ឋលេខាធិការក្រសួងសុខាភិបាល តំណាងលោកសាស្រ្តាចារ្យ ម៉ម ប៊ុនហេង រដ្ឋមន្រ្តីក្រសួងសុខាភិបាល រួមជាមួយ លោក សុខ សុភ័ក្រ្ត រដ្ឋលេខាធិការក្រសួងពាណិជ្ជកម្ម តំណាងរបស់លោក ប៉ាន សូរស័ក្តិ រដ្ឋមន្រ្តីក្រសួងពាណិជ្ជកម្ម ព្រមទាំងមានការចូលរួមពីតំណាងរបស់ លោកឧកញ៉ា ហ្វាក់គី សែចិន ផងដែរ។
ក្នុងឱកាសនោះ លោកស្រីរដ្ឋលេខាធិការក្រសួងសុខាភិបាល បានស្វាគមន៍យ៉ាងកក់ក្តៅ និងថ្លែងអំណរគុណយ៉ាងជ្រាលជ្រៅ ចំពោះជំនួយមនុស្សធម៌ដ៏ថ្លៃថ្លា​របស់លោក​ឧកញ៉ា ហ្វាក់គី សែចិន ដែលនេះជាជំនួយលើកទីពីរហើយ ដែលសបញ្ជាក់នូវវប្បធម៌នៃការចែករំលែកជាមួយរាជរដ្ឋាភិបាលកម្ពុជា ដើម្បីជំរុញវិធានការការពារ ទប់ស្កាត់ និងឆ្លើយតបការរាតត្បាតនៃកូវីដ-១៩ ឱ្យបានកាន់តែឆាប់រហ័ស៕
(ភ្នំពេញ)៖ នាសិក្ខាសាលាទេសចរណ៍អាស៊ាន-កូរ៉េ ស្តីពីការស្តារឡើងវិញបន្ទាប់ពីវិបត្តិជំងឺកូវីដ-១៩ «ទេសចរណ៍ឆ្លាតវៃសម្រាប់អាស៊ាន និងកូរ៉េ» នារសៀលថ្ងៃទី០៨ ខែកញ្ញា ឆ្នាំ២០២០នេះ លោក ថោង រដ្ឋសក្តិ អគ្គនាយកអភិវឌ្ឍន៍ទេសចរណ៍ និងសហប្រតិបត្តិការអន្តរជាតិ បានចែករំលែកនូវបទពិសោធន៍ល្អៗដល់ប្រទេសសមាជិកអាស៊ាន និងសាធារណរដ្ឋកូរ៉េ ក្នុងការចាប់ផ្តើមឡើងវិញនូវទេសចរណ៍ផ្ទៃក្នុង ក្រោមការអនុវត្តវិធានសុវត្ថិភាពដ៏មានប្រសិទ្ធភាពរបស់ក្រសួងទេសចរណ៍។
ជាលទ្ធផល កម្ពុជាទទួលបានទេសចរជាតិ និងអន្តរជាតិប្រមាណ ១.៥លាននាក់ ក្នុងកំលុងពេលសងថ្ងៃឈប់សម្រាកបុណ្យចូលឆ្នាំ រយៈពេល៥ថ្ងៃ ដែលរកចំណូលចូលថវិកាជាតិប្រមាណ ១០០លានដុល្លារអាមេរិក ដោយទទួលបានការគាំទ្រ និងកោតសរសើរពីអង្គការទេសចរណ៍ពិភពលោក។
លោក ថោង រដ្ឋសក្តិ ក៏បានបន្តថា ក្នុងនាមកម្ពុជាជាប្រធានស្ថាប័នទេសចរណ៍ជាតិអាស៊ាន ប្រទេសសមាជិកអាស៊ានបានស្នើកម្ពុជាដឹកនាំ ក្នុងការរៀបចំវិធានសុវត្ថិភាព និងអនាម័យអាស៊ាន សម្រាប់អ្នកបម្រើការងារ និងសហគមន៍អាស៊ាន និងរៀបចំបង្កើតផែនការស្តារឡើងវិញនូវវិស័យទេសចរណ៍ក្រោយវិបត្តិកូវីដ-១៩។
លោកអគ្គនាយកក៏បានសង្ខេបជូនអង្គប្រជុំថា ដើម្បីជំរុញទំនុកចិត្តដល់ទេសចរជាតិ និងអន្តរជាតិឲ្យមកទស្សនាអាស៊ាន ដែលប្រទេសសមាជិកអាស៊ានក៏បានសម្រេចរៀបចំ៖ទី១៖ ផែនការស្តារឡើងវិញនៃវិស័យទេសចរណ៍អាស៊ានបន្ទាប់ពី -19ទី២៖ គោលការណ៍ណែនាំរួមអាស៊ានស្តីពីសុវត្ថិភាព និងអនាម័យក្នុងវិស័យទេសចរណ៍អាស៊ានទី៣៖ រៀបចំ    ។
គួរបញ្ជាក់ថា សិក្ខាសាលានេះមានការចូលរួមពីសំណាក់ថ្នាក់ដឹកនាំប្រទេសជាសមាជិកអាស៊ាន-កូរ៉េ និងផ្នែកឯកជនមួយចំនួន រួមមាន៖ លោក លី ហ៉ីយុក ( ) អគ្គលេខាធិការមជ្ឈមណ្ឌលអាស៊ាន-កូរ៉េ លោក បេនីតូ ស៊ី បេងហ្សន ជេអរ ( .  ) អនុរដ្ឋលេខាធិការទេសចរណ៍ហ្វីលីពីន លោក ហ៊ែរី ហ្វាង ( ) នាយកប្រចាំតំបន់អាស៊ី និងប៉ាស៊ីហ្វិក () និងអគ្គរដ្ឋទូតនៃប្រទេសអាស៊ានទាំង ១០ ប្រចាំនៅប្រទេសកូរ៉េខាងត្បូងសរុបប្រមាណ ៦០រូប។
សិក្ខាសាលានេះធ្វើឡើងក្នុងគោលបំណងដើម្បីដោះស្រាយផលប៉ះពាល់ដោយជំងឺកូវីដ-១៩ ទៅលើវិស័យទេសចរណ៍ ដែលផ្តោតសំខាន់ទៅលើទេសចរណ៍ក្នុងប្រទេសសមាជិកអាស៊ាន និងប្រទេសកូរ៉េខាងត្បូង ចែករំលែកព័ត៌មានថ្មីៗ និងផ្លាស់ប្តូរបទពិសោធន៍ល្អៗ ដែលបានអនុវត្តដោយស្ថាប័នរដ្ឋ និងឯកជន ក្នុងការបង្កើតឲ្យមានឡើងវិញនូវទំនាក់ទំនងទេសចរណ៍រវាងបណ្តាប្រទេសសមាជិកអាស៊ាន និងកូរ៉េ ជាពិសេសតាមរយៈទេសចរណ៍ឆ្លាតវៃ ( )៕
(ភ្នំពេញ)៖ សមាគមឧស្សាហកម្មស៊ីម៉ងតិ៍កម្ពុជា នៅថ្ងៃទី០៨ ខែកញ្ញា ឆ្នាំ២០២០នេះ បានរៀបចំកិច្ចប្រជុំមួយ ដើម្បីពិភាក្សា ផ្លាស់ប្តូរយោបល់ ដើម្បីជំរុញការបង្កើនផលិតភាព និងគុណភាពស៊ីម៉ងតិ៍ខ្មែរ ខណៈដែលតម្រូវការនៅតែស្ថិតនៅក្នុងអត្រាខ្ពស់ ទោះបីជាស្ថិតនៅក្នុងស្ថានភាព កូវីដ១៩យ៉ាងណាក្តី។
លោក ពុត ចន្តារិទ្ឋ អគ្គលេខាធិការ សមាគមឧស្សាហកម្មស៊ីម៉ងតិ៍ បានបញ្ជាក់ប្រាប់   ឱ្យដឹងថា កិច្ចប្រជុំនេះ ដឹកនាំដោយ អ្នកឧកញ៉ា លាង ម៉េង ប្រធានក្រុមប្រឹក្សាភិបាលសមាគមឧស្សាហកម្មស៊ីម៉ងត៍កម្ពុជា ដោយមានការចូលរួម ពីថ្នាក់ដឹកនាំក្រុមហ៊ុនស៉ីម៉ងតិ៍ចំនួន៥ រួមមាន៖ ១៖ ក្រុមហ៊ុនកំពត ស៊ីមេន (  .,), ២៖ ក្រុមហ៊ុនជីបម៉ុង អ៊ិនស៊ី ស៊ីមេន ខបភើរេសិន (    ), ៣៖ ក្រុមហ៊ុនស៊ីម៉ង់ត៍ ចក្រីទីង (     ., ) ៤៖ ក្រុមហ៊ុនបាត់ដំបង ខនស៍ ស៊ីមេន (    ) និង ៥៖ ក្រុមហ៊ុន ស៊ីម៉ងត៍ ថៃ ប៊ុនរ៉ុង ខមភេនី លីមីធីត (    .,) ជាដើម។
ក្នុងនាមជាប្រធានសមាគម អ្នកឧកញ៉ា លាង ម៉េង បានថ្លែងអំណរគុណ និងកោតសរសើរដល់ ក្រុមហ៊ុនស៉ីម៉ងតិ៍ ដែលជាសមាជិកសមាគមទាំងអស់ ដែលបានខិតខំផលិត និងបង្កើតគុណភាពស៊ីម៉ងតិ៍របស់ខ្លួន ដើម្បីបំពេញតម្រូវការរបស់ប្រជាពលរដ្ឋ ក៏ដូចជាចូលរួមលើកស្ទូយវិស័យសំណង់នៅកម្ពុជា។
ទន្ទឹមនឹងនេះ អ្នកឧកញ៉ា បានផ្តួមផ្តើមឱ្យសមាគមឧស្សាហកម្មស៊ីម៉ងតិ៍កម្ពុជា ខិតខំស្វែងរកវត្ថុធាតុដើមបន្ថែម ដើម្បីបង្កើតជាផ្សំឱ្យស៊ីម៉ងតិ៍កម្ពុជា កាន់តែមានគុណភាពពិសេសថែមទៀត ដើម្បីពង្រីកទីផ្សារ និងចូលរួមចំណែកលើកកម្ពស់គុណភាពសំណង់នៅកម្ពុជា កាន់តែល្អប្រសើរឡើង។
ជាថ្មីម្ដងទៀត សមាគមឧស្សាហកម្មស៊ីម៉ងត៍កម្ពុជា () បានកោតសរសើរ និងថ្លែងអំណរគុណដល់រាជរដ្ឋាភិបាលកម្ពុជា ដឹកនាំដោយ សម្តេចតេជោ ហ៊ុន សែន នាយករដ្ឋមន្រ្តីនៃកម្ពុជា ដែលបានយកចិត្តទុកដាក់ដល់វិស័យឧស្សាហកម្ម ក្នុងព្រះរាជាណាចក្រកម្ពុជា ពិសេស បាន នឹង កំពុងសាងសង់ហេដ្ឋារចនាសម្ពន្ឋ ដូច ជាផ្លូវក្នុងខេត្តព្រះសីហនុ ខេត្តសៀមរាប ក៏ដូចជាខេត្តក្រុងទូទាំងព្រះរាជាណាចក្រកម្ពុជា ផងដែរ ។
ជាមួយគ្នានេះ សមាគមក៏បានគោរព និងកោតសរសើរ ជាមួយនឹងវិធានការនានារបស់រាជរដ្ឋាភិបាល ក្នុងការទប់ស្កាត់ជំងឺកូវីដ១៩ ប្រកបដោយប្រសិទ្ធភាព ក៏ដូចជាវិធានការនានា ដើម្បីទ្រទ្រង់ដល់សេដ្ឋកិច្ចកម្ពុជាផងដែរ៕
(ភ្នំពេញ)៖ ជារៀងរាល់ថ្ងៃមានព័ត៌មានជាច្រើនបាននិងកំពុងផ្សព្វផ្សាយជុំវិញពិភពលោក,   សូមសង្ខេបព័ត៌មានជាតិ-អន្តរជាតិសំខាន់ៗ ជូនលោកអ្នកសម្រាប់ប្រចាំថ្ងៃទី០៨ ខែកញ្ញា ឆ្នាំ២០២០ មានដូចខាងក្រោម៖
* ព័ត៌មាន  
១៖ ថ្ងៃនេះក្រសួងសុខាភិបាលប្រកាសពីការជាសះស្បើយអ្នកជំងឺកូវីដ១៩ ម្នាក់ថ្មីទៀត ខណៈករណីឆ្លងថ្មីមិនមានឡើយ
២៖ អ្នកឆ្លង -19 លើលោកកើនដល់ជាង ២៧.៤លាននាក់ ស្លាប់ជិត ៩០ម៉ឺននាក់ និងជាសះស្បើយជាង ១៩.៥លាននាក់!
៣៖ ១៦៖ គង់ គាំ សម្តែងការអបអរចំពោះការទទួលបានសិទ្ធិធ្វើនយោបាយឡើងវិញរបស់ សុន ឆ័យ ដើម្បីឈានទៅបង្កើតគណបក្សថ្មី ដោយមិនរង់ចាំ  រស់ឡើងវិញ
៤៖ មីយ៉ាន់ម៉ាបន្តរកឃើញអ្នកឆ្លងកូវីដថ្មីៗជិត១០០នាក់ទៀត, ករណីសរុបឡើងដល់១,៦១០នាក់
៥៖ សម្តេច ហេង សំរិន ស្នើអាស៊ាន ធ្វើសមាហរណកម្មតំបន់ឱ្យកាន់តែស៊ីជម្រៅ ក្នុងពេលមានវិបត្តិសេដ្ឋកិច្ចដោយសារកូវីដ១៩
៦៖ អេស្ប៉ាញ ក្លាយជាប្រទេសអឺរ៉ុបខាងលិចដំបូងគេ មានអ្នកឆ្លង -19 លើស ៥០ម៉ឺននាក់
៧៖ សម្តេចតេជោ ហ៊ុន សែន ណែនាំឱ្យអាជ្ញាធរ បង្កើនកិច្ចការពារសុវត្ថិភាព សន្តិសុខ សណ្តាប់ធ្នាប់សាធារណៈ និងសម្រួលចរាចរណ៍ ជូនពលរដ្ឋ និងទេសចរ កំឡុងបុណ្យភ្ជុំ
៨៖ ក្រុមបក្សប្រឆាំងវេណេស៊ុយអេឡា អំពាវនាវឲ្យអន្តរជាតិដាក់សម្ពាធបន្ថែមទៀត លើលោកប្រធានាធិបតី ម៉ាឌូរ៉ូ
៩៖ សម្តេចតេជោ ហ៊ុន សែន អំពាវនាវដល់គណៈគ្រប់គ្រង គ្រូបង្រៀន និងសិស្សានុសិស្ស អនុវត្តវិធានការការពារសុវត្ថិភាពសុខភាព ពីការចម្លងជំងឺកូវីដ១៩ ក្នុងពេលបើកសាលារៀនឡើងវិញ
១០៖ តុលាការអារ៉ាប៊ីសាអូឌីតសម្រេច «លុបចោលទោសប្រហារជីវិតមនុស្ស៥នាក់» ពាក់ព័ន្ធករណីធ្វើឃាតអ្នកកាសែត 
១១៖ នាយឧត្តមសេនីយ៍ ហ៉ឹម យ៉ាន អះអាងថា ពេលបុណ្យទានម្ដងៗ មានមនុស្សស្លាប់យ៉ាងតិច៧នាក់ ដោយសារគ្រោះថ្នាក់ចរាចរណ៍
១២៖  ព្រមានចក្រភពអង់គ្លេស កុំឲ្យបំពានលើគោលការណ៍ច្បាប់អន្តរជាតិ ជុំវិញកិច្ចព្រមព្រៀង 
១៣៖ រដ្ឋមន្ត្រីអប់រំ អំពាវនាវដល់គ្រប់សាលារៀនទាំងអស់ ត្រូវប្រកាន់ខ្ជាប់នូវការអនុវត្តវិធានការណ៍ សុវត្ថិភាពសុខភាព ក្នុងឱកាសបើកដំណើរការសាលារៀនឡើងវិញ
១៤៖ លោក ស៊ី ជិនពីង៖ «ប្រទេសចិនទទួលជោគជ័យក្នុងសង្គ្រាម -19 និងកំពុងដឹកនាំពិភពលោក ឲ្យងើបចេញពីវិបត្តិសេដ្ឋកិច្ច»
១៥៖ ក្រសួងធនធានទឹក៖ ចាប់ថ្ងៃទី០៩-១៥ ខែកញ្ញា ភ្លៀងបន្តធ្លាក់រាយប៉ាយពីតិចទៅច្រើន សូមប្រុងប្រយ័ត្នចំពោះបាតុភូតផ្គររន្ទះ និងខ្យល់កន្ត្រាក់ !
១៦៖ រុស្ស៊ីត្រៀមអភិវឌ្ឍម៉ាស៊ីនយន្តហោះប្រភេទថ្មី ដែលអាចបំពាក់ឲ្យយន្តហោះក៏បាន និងឧទ្ធម្ភាគចក្រក៏បាន
១៧៖ លោក ខៀវ កាញារីទ្ធ និងលោក គី តិច ជួបគ្នាជជែកពីការងារដោះស្រាយវិវាទរបស់អ្នកសារព័ត៌មាន
១៨៖ ទីបំផុតចិនដាក់តាំងបង្ហាញ «វ៉ាក់សាំងប្រឆាំងកូរ៉ូណាជាលើកដំបូង» ចំពោះមុខការប្រកួតប្រជែង កាន់តែខ្លាំងឡើងៗ
១៩៖ ប្រធាន គ.ជ.ប៖ ខ្ញុំត្រូវដឹកនាំ គ.ជ.ប ឲ្យបានល្អ មានន័យថា គំនិតខ្ញុំគិតល្អ វាសនាស្រុកទេសខ្ញុំក៏ល្អដែរ !
២០៖ រលំខ្លោងទ្វារសាលានៅវៀតណាម បណ្តាលឲ្យស្លាប់កូនសិស្ស៣នាក់ និង ៣នាក់ទៀតរបួសធ្ងន់
២១៖ ចិន ចោទកងទ័ពឥណ្ឌាជាថ្មី ជុំវិញការប្រើកាំភ្លើងបាញ់ព្រមាន នៅឯតំបន់ជម្លោះព្រំដែន
២២៖ ចិន ធ្វើតេស្ដយន្ដហោះចម្បាំងបំបាំងកាយ -31, ផលិតឡើងទុកប្រជែងជាមួយ -35 របស់សហរដ្ឋអាមេរិក
២៣៖ អ្នកកាសែតអូស្រ្តាលី ២នាក់ រត់ចេញពីប្រទេសចិន យ៉ាងតក់ក្រហល់ ដោយសារបារម្ភពីការចាប់ខ្លួន
២៤៖ មនុស្ស៤៩នាក់ នៅឃុំអូរប្រាសាទ ស្រុកមង្គលបូរី ខេត្តបន្ទាយមានជ័យ ត្រូវបញ្ជូនមកព្យាបាល ក្រោយសង្ស័យមានជំងឺគ្រុនឈីក
២៥៖ កងទ័ពឥណ្ឌាចេញមុខច្រានចោល ការចោទប្រកាន់ពីភាគីចិន ពាក់ព័ន្ធការរំលោភកិច្ចព្រមព្រៀង នៅតំបន់ព្រំដែនជម្លោះ
២៦៖ ជប៉ុន៖ មនុស្ស២នាក់ស្លាប់, ៤នាក់បាត់ខ្លួន និងជាង១០០នាក់រងរបួស ក្រោយព្យុះទីហ្វុងបោកបក់
២៧៖ ព័ត៌មានវិដេអូប្រចាំថ្ងៃទី០៧ ខែកញ្ញា ឆ្នាំ២០២០ របស់បញ្ជាការដ្ឋានកងទ័ពជើងគោក
* ព័ត៌មាន   
១៖ ក្រុមហ៊ុន  រង់ការផាកពិន័យពីអាជ្ញាធរអង់គ្លេស ដោយសារយឺតយ៉ាវក្នុងការសហការ
២៖ ចំណេះដឹងទូទៅ! នៅសម័យអាណានិគម តើបារាំងដណ្ដើមឡាវពីសៀមបានដោយរបៀបណា?
៣៖  ចេញពី   ទៅចូលរួមជាមួយ  ក្នុងតម្លៃខ្លួន ២០លានផោន
៤៖  ត្រឡប់ទៅហ្វឹកហាត់ជាមួយ  វិញ ក្រោយបំណងចាកចេញជាលេីកទី៣ ត្រូវបានបរាជ័យ
៥៖ មន្ដ្រីជាន់ខ្ពស់ ៖ ពាន   2020 បានលុបចោលហើយ ដោយសារ -19
៦៖ គួរយល់ដឹង! មហាមន្ត្រីមួយរូបរបស់ព្រះមហាក្សត្រសម័យអង្គរ បន្សល់ស្នាដៃដ៏ធំមួយសម្រាប់កូនចៅជំនាន់ក្រោយ នោះគឺប្រាសាទបាតជុំ
* សូមអានព័ត៌មានជាច្រើនទៀតនៅលើ  និង គេហទំព័រ ..
(ភ្នំពេញ)៖ ប្រទេសកម្ពុជា និងសិង្ហបុរី នៅថ្ងៃទី០៨ ខែកញ្ញា ឆ្នាំ២០២០ បានរៀបចំប្រារព្ធពិធីរំលឹកខួបលើកទី៥៥ នៃចំណងទំនាក់ទំនងការទូតរវាងប្រទេសទាំងពីរ ក្រោមអធិបតីភាពឧបនាយករដ្ឋមន្ត្រី ប្រាក់ សុខុន រដ្ឋមន្ត្រីក្រសួងការបរទេស និងសហប្រតិបត្តិការអន្តរជាតិកម្ពុជា និងលោក   ឯកអគ្គរដ្ឋទូតសិង្ហបុរីប្រចាំកម្ពុជា។
ក្នុងពិធីនេះ គណៈអធិបតីក៏បានចូលរួមបង្ហាញផ្ទាំងគំនូរទ្វេភាគី ស្តីអំពី «កម្ពុជា-សិង្ហបុរី៖ ៥៥ឆ្នាំនិងបន្តលើសពីឆ្នាំ២០២០» ផងដែរ។ ផ្ទាំងគំនូរនេះ បង្ហាញឲ្យឃើញពីទំនាក់ទំនងរឹងមាំ រវាងព្រះរាជាណាចក្រកម្ពុជា និងសាធារណរដ្ឋសិង្ហបូរីទៀតផង។
សូមបញ្ជាក់ថា នៅក្នុងឆ្នាំ១៩៦៥ ក្រោមការដឹកនាំនៃព្រះករុណា ព្រះបរមរតនកោដ្ឋ ព្រះមហាអគ្គមគ្គុទ្ទេសក៍ដ៏ឆ្នើមនៃកម្ពុជា ជាទីគោរពសក្ការៈដ៏ខ្ពង់ខ្ពស់បំផុត គឺជាប្រទេសទី១ ដែលបានប្រកាសទទួលស្គាល់ឯករាជ្យភាព នៃសាធារណរដ្ឋសឹង្ហបុរី បន្ទាប់ប្រទេសនេះប្រកាសថា ជារដ្ឋឯករាជ្យបានត្រឹមតែ ១ថ្ងៃប៉ុណ្ណោះ។ ចំណងការទូត រវាងកម្ពុជា និងសិង្ហបុរី បានកើតឡើងនៅថ្ងៃទី១៥ ខែកញ្ញា ឆ្នាំ១៩៦៥៕
(ភ្នំពេញ)៖ លោកទេសរដ្ឋមន្ត្រី ស៊ុន ចាន់ថុល រដ្ឋមន្ត្រីក្រសួងសាធារណការ និងដឹកជញ្ជូន បានបង្ហាញការដឹងគុណ និងកោតសរសើរយ៉ាងជ្រាលជ្រៅចំពោះកងកម្លាំងប្រដាប់អាវុធរបស់កម្ពុជា។ លោកទេសរដ្ឋមន្ត្រី បានលើកឡើងថា កងកម្លាំងប្រដាប់អាវុធ បានដើរតួនាទី និងរួមចំណែកយ៉ាងសំខាន់ក្នុងការរក្សាសុខសន្តិភាព សន្តិសុខ និងសណ្តាប់ធ្នាប់របស់សង្គម។
ដើម្បីជាការដឹងគុណសម្រាប់ពលិកម្មរបស់កងកម្លាំងប្រដាប់អាវុធនៅមុនការឈានមកដល់បុណ្យភ្ជុំបិណ្ឌ លោកទេសរដ្ឋមន្ត្រី ស៊ុន ចាន់ថុល បាននាំស្បៀងអាហារ និងថវិកាមួយចំនួន ជូនទៅដល់កងទ័ពនៅតាមព្រំដែន ព្រមទាំងកងកម្លាំងបញ្ជាការដ្ឋានអង្គរក្ស នគរបាលជាតិ ហើយនៅរសៀលថ្ងៃទី០៨ ខែកញ្ញា ឆ្នាំ២០២នេះ ក៏បាននាំទៅជូនកងរាជអាវុធហត្ថលើផ្ទៃប្រទេស។ តាមផែនការដែលបានគ្រោងទុក លោក ស៊ុន ចាន់ថុល ក៏នឹងនាំស្បៀងទៅជូនកងរាជអាវុធហត្ថលើផ្ទៃប្រទេសផងដែរ។
ក្នុងឱកាសនាំយកអំណោយទៅជូននាយឧត្តមសេនីយ៍ សៅ សុខា អគ្គមេបញ្ជាការរងនៃកងយោធពលខេមរភូមិន្ទ និងជាមេបញ្ជាការដ្ឋានកងរាជអាវុធហត្ថលើផ្ទៃប្រទេសនោះ, លោកទេសរដ្ឋមន្ត្រី ស៊ុន ចាន់ថុល បានគូសបញ្ជាក់អំពីសារសំខាន់នៃសុខសន្តិភាព និងស្ថេរភាពនយោបាយដ៏រឹងមាំ ក្រោមការដឹកនាំរបស់សម្តេចតេជោ ហ៊ុន សែន នាយករដ្ឋមន្ត្រីកម្ពុជា។
លោកទេសរដ្ឋមន្ត្រី បានលើកឡើងថា មនុញ្ញផលនៃសុខសន្តិភាពនេះហើយ ដែលរុញច្រានកម្ពុជាឱ្យមានការអភិវឌ្ឍរីកចម្រើនវិវឌ្ឍពីស្ថានភាពប្រទេសសល់ពីគំនរភ្លើងសង្គ្រាម មកជាប្រទេសពោរពេញដោយភាពស្រស់បំព្រងនាពេលបច្ចុប្បន្ន។ សុខសន្តិភាព ក៏បានធ្វើឱ្យសេដ្ឋកិច្ចកម្ពុជាលូតលាស់ ដោយរក្សាបាននូវកំណើនសេដ្ឋកិច្ចប្រចាំឆ្នាំក្នុងរង្វង់ ៧ភាគរយ។
លោក ស៊ុន ចាន់ថុល បានថ្លែងថា ការរក្សាឱ្យបាននូវសុខសន្តិភាព សន្តិសុខ និងសណ្តាប់ធ្នាប់ក្នុងសង្គម គឺជាលក្ខខណ្ឌចម្បង ដែលរួមគ្នាធ្វើឱ្យបាន ដើម្បីរក្សាបាននូវសមិទ្ធផលកម្ពុជាកំពុងមាន និងបន្តជំរុញនូវការអភិវឌ្ឍន៍ ព្រមទាំងពង្រីកនូវសមិទ្ធផលថ្មីៗបន្ថែមទៀត។ លោក ស៊ុន ចាន់ថុល បានគូសបញ្ជាក់ថា កងកម្លាំប្រដាប់អាវុធទាំងអស់ គឺជាប្រតិបត្តិករដ៏សំខាន់ក្នុងការរក្សាការពារឱ្យបាននូវសុខសន្តិភាព សន្តិសុខ និងសណ្តាប់ធ្នាប់ទាំងអស់នេះ។
លោករដ្ឋមន្ត្រីក្រសួងសាធារណការ បានសម្តែងការដឹងគុណ និងអរគុណយ៉ាងជ្រាលជ្រៅចំពោះកងកម្លាំងប្រដាប់អាវុធទាំងអស់របស់កម្ពុជា ដែលបានលះបង់សេចក្តីសុខ និងធ្វើពលិកម្មសព្វបែបយ៉ាង ដើម្បីបុព្វហេតុសង្គមជាតិ។ ជាពិសេសការរក្សាឱ្យបាននូវសន្តិសុខ សណ្តាប់ធ្នាប់ និងសុខសន្តិភាពរបស់កម្ពុជា។
ក្នុងពិធីផ្តល់អំណោយជាស្បៀងអាហារនេះ លោកទេសរដ្ឋមន្ត្រី ក៏បានបានបង្ហាញពីការប្រឹងប្រែងរបស់ក្រសួងសាធារណការ និងដឹកជញ្ជូន ដោយខិតខំរិះរកគ្រប់មធ្យោបាយ និងយន្តការនានា ដើម្បីផ្ដល់សេវាសាធារណៈចាំបាច់ជូនប្រជាពលរដ្ឋឱ្យបានលឿន មានប្រសិទ្ធភាព និងតម្លាភាពតាមរយៈការ អភិវឌ្ឍកម្មវិធីព័ត៌មានវិទ្យា និងសហការជាមួយក្រសួងស្ថាប័នពាក់ព័ន្ធ ក្នុងការតភ្ជាប់ប្រព័ន្ធរវាងគ្នា បង្កលក្ខណៈងាយស្រួលដល់ការផ្ដល់សេវាសាធារណៈ។ សមិទ្ធផលដែលក្រសួងសម្រេចលើកំណែទម្រង់ក្នុងការផ្តល់សេវាដែលក្រសួងសម្រេចបានមានដូចជា៖ ឆៀកចល័ត មណ្ឌលប្ដូរ និងពន្យារបណ្ណបើកបរនៅផ្សារទំនើបអ៉ីអនម៉ល១ អ៉ីអនម៉ល២ និងផ្សារទំនើបជីបម៉ុងជាដើម ព្រមទាំងបានបំពាក់កាមេរ៉ា ឆ្លាតវៃ និងប្រព័ន្ធព័ត៌មានវិទ្យាទំនើបដើម្បីចាប់រថយន្តដឹកទំនិញលើសទម្ងន់កំណត់ផងដែរ។
ជាមួយគ្នានេះ លោកទេសរដ្ឋមន្ត្រី បានធ្វើបច្ចុប្បន្នភាពអំពីគម្រោងបំពាក់ប្រព័ន្ធជញ្ជីងឆ្លាតវៃ បង្កប់នៅក្រោមដី ដើម្បីទប់ស្កាត់ការដឹកជញ្ជូនទំនិញលើសទម្ងន់កម្រិតកំណត់, ការសិក្សាគម្រោងអភិវឌ្ឍកំពង់ផែទឹកជ្រៅនៅខេត្តព្រះសីហនុ, កិច្ចព្រមព្រៀងក្របខណ្ឌនៃការសាងសង់ផ្លូវល្បឿនលឿនភ្នំពេញ-បាវិត, ការសិក្សាគម្រោងផ្លូវក្រវាត់ក្រុងទី៤, គម្រោងលើកកម្ពស់កម្រិតគុណភាពផ្លូវទាំង៣៨ខ្សែ ក្នុងខេត្តសៀមរាប ដែលទទួលបានការអនុម័តពីសម្តេចតេជោ ហ៊ុន សែន នាពេលថ្មីៗនេះ, គម្រោងសាងសង់ផ្លូវរថភ្លើងក្រោមដីនៅរាជធានីភ្នំពេញដើម្បីកាត់បន្ថយការកកស្ទះ និងគ្រោះថ្នាក់ចរាចរណ៍, គម្រោងដាក់ឱ្យដំណើរការផ្ទេរកម្មសិទ្ធិយានយន្តតាមនីតិវិធីថ្មីតាមប្រព័ន្ធអនឡាញ សំដៅកាត់បន្ថយភាពស្មុគស្មាញដល់ប្រជាពលរដ្ឋ និងគម្រោងផ្សេងៗជាច្រើនទៀត។
សូមបញ្ជាក់ថា អំណោយដែលលោកទេសរដ្ឋមន្ត្រីនាំយកទៅជូនកងរាជអាវុធហត្ថលើផ្ទៃប្រទេសរួមមាន៖ ទឹកស៊ីអ៉ីវ ចំនួន ២០០យួរ ទឹកត្រីចំនួន ២០០យួរ ទឹកសុទ្ធកម្ពុជាចំនួន ៥០០កេស មីជាតិចំនួន ៥០០កេស ត្រីខចំនួន ៥០កេស អង្ករចំនួន ៥តោន និងថវិកាមួយចំនួន៕
(ភ្នំពេញ)៖ សៀវភៅប្រវត្តិ និងការអភិវឌ្ឍវិស័យមីក្រូហិរញ្ញវត្ថុនៅកម្ពុជា «ការកសាងវិស័យហិរញ្ញវត្ថុ ប្រកបដោយបរិយាបន្ន» ចង់ក្រងឡើងដោយធនាគារជាតិនៃកម្ពុជា ត្រូវបានផ្ដល់ជូនតំណាងគ្រឹះស្ថានធនាគារ និងហិរញ្ញវត្ថុនៅកម្ពុជា។
ការប្រគល់សៀវភៅសៀវភៅប្រវត្តិ និងការអភិវឌ្ឍវិស័យមីក្រូហិរញ្ញវត្ថុនៅកម្ពុជា «ការកសាងវិស័យហិរញ្ញវត្ថុ ប្រកបដោយបរិយាបន្ន» ជូនដល់តំណាងគ្រឹះស្ថានធនាគារ និងហិរញ្ញវត្ថុនេះធ្វើឡើងក្រោមការចូលរួមពីលោក រ័ត្ន សុវណ្ណនរៈ អគ្គនាយកត្រួតពិនិត្យ ធនាគារជាតិនៃកម្ពុជា នៅថ្ងៃទី០៨ ខែកញ្ញា ឆ្នាំ២០២០នេះ។
សូមជម្រាបថា សៀវភៅប្រវត្តិ និងការអភិវឌ្ឍវិស័យមីក្រូហិរញ្ញវត្ថុនៅកម្ពុជា «ការកសាងវិស័យហិរញ្ញវត្ថុ ប្រកបដោយបរិយាបន្ន» ជាសៀវភៅរៀបរាប់អំពីដំណើរកកើតនៃ វិស័យមីក្រូហិរញ្ញវត្ថុនៅកម្ពុជា គោលបំណង និងបុព្វហេតុនៃការអភិវឌ្ឍន៍ពី ដំណាក់កាលមួយទៅដំណាក់កាលមួយ សមាសភាពតួអង្គពាក់ព័ន្ធសំខាន់ៗ សារៈប្រយោជន៍របស់មីក្រូហិរញ្ញវត្ថុ និងរំលេចនូវទស្សនាទានពី អនាគតរបស់មីក្រូហិរញ្ញវត្ថុកម្ពុជា ក្នុងការចូលរួមអភិវឌ្ឍសេដ្ឋកិច្ច និងសង្គមកម្ពុជាប្រកបដោយនិរន្តរភាព។
លោក រ័ត្ន សុវណ្ណនរៈ បានឲ្យដឹងថា វិស័យមីក្រូហិរញ្ញវត្ថុកម្ពុជា បានកកើតឡើងក្នុងទសវត្សរ៍ឆ្នាំ១៩៨០ ក្រោយពេលការដួលរលំនៃ របបប្រល័យពូជសាសន៍ ប៉ុល ពត ហើយបន្តរីកចម្រើនជាបន្តបន្ទាប់ ជាពិសេសមានការរីកចម្រើនយ៉ាងខ្លាំង ក្រោយពេលដែលប្រទេសកម្ពុជា ទទួលបានសុខសន្តិភាពពេញលេញ តាមរយៈនយោបាយឈ្នះ-ឈ្នះ របស់សម្តេចតេជោ ហ៊ុន សែន នាយករដ្ឋមន្រ្តីនៃកម្ពុជា។
ជំនួសមុខឲ្យលោក ជា ចាន់តូ ទេសាភិបាលធនាគារជាតិនៃកម្ពុជា លោក រ័ត្ន សុវណ្ណនរៈ បានថ្លែងអំណរគុណចំពោះ គ្រប់គ្រឹះស្ថានធនាគារ និងហិរញ្ញវត្ថុទាំងអស់ ដែលបានសហការជាដៃគូយ៉ាងល្អ ចំពោះការអនុវត្តតាមច្បាប់ និងបទប្បញ្ញត្តិ ចំពោះការផ្តល់មតិយោបល់នានាកន្លងមក ការអនុវត្តបែបនេះជាកត្តាមូលដ្ឋានយ៉ាងសំខាន់ ធ្វើឱ្យវិស័យធនាគារ និងហិរញ្ញវត្ថុកម្ពុជាសម្រេចបានសមិទ្ធផលជាច្រើនទាំងផ្នែកសង្គម និងសេដ្ឋកិច្ចហើយពិសេស គឺតួនាទីរបស់វិស័យមីក្រូហិរញ្ញវត្ថុ ក្នុងការរួមចំណែកលើកកម្ពស់សេដ្ឋកិច្ចជនបទ កាត់បន្ថយភាពក្រីក្រ និងលើកកម្ពស់បរិយាបន្នហិរញ្ញវត្ថុ។
លោកបានបន្ដថា ក្នុងអារម្ភកថានៃសៀវភៅនេះ លោកទេសាភិបាលធនាគារបានបញ្ជាក់ថា «កាលពីបួនទសវត្សរ៍កន្លងមក ប្រវត្តិសាស្រ្តកម្ពុជាបានចារឹកយ៉ាងច្បាស់ពី ដំណើរងើបឡើងវិញរបស់កម្ពុជា ពីស្ថានភាពមួយដែលខ្ទេចខ្ទាំ ដល់ឬសគល់ពិសេស វិស័យហិរញ្ញវត្ថុដែលត្រូវបានលុបបំបាត់ទាំងស្រុង និងធ្វើឱ្យប្រជាជនកម្ពុជាលែងមានជំនឿ មកលើវិស័យហិរញ្ញវត្ថុកម្ពុជា។ កត្តាប្រវត្តិសាស្រ្តនេះ គឺជាមូលដ្ឋានសម្រាប់ធ្វើការវិភាគ និងស្វែងយល់អំពីមូលហេតុ ឧបសគ្គ និងបញ្ហាប្រឈមនានា ដែលអ្នកជំនាន់មុនបានជួបប្រទះ ប៉ុន្តែក្រោមការខិតខំប្រឹងប្រែង និងការងើបឡើងវិញយ៉ាងត្រដាបត្រដួសដោយខ្លួនឯង រាជរដ្ឋាភិបាលកម្ពុជា បានសម្រេចចិត្តខាងនយោបាយដ៏ត្រឹមត្រូវ និងប្រកបដោយទស្សនៈវែងឆ្ងាយ ដោយបានអនុញ្ញាតឱ្យវិស័យធនាគារ និងវិស័យមីក្រូហិរញ្ញវត្ថុ អនុវត្តតាមយន្តការទីផ្សារ ជាលទ្ធផលបានធ្វើឱ្យសកម្មភាព មីក្រូហិរញ្ញវត្ថុអភិវឌ្ឍយ៉ាងឆាប់រហ័ស»។
លោក រ័ត្ន សុវណ្ណនរៈ បានបន្ថែមទៀតថា ក្នុងគោលគំនិតចងក្រងជាឯកសារប្រវត្តិសាស្រ្តផង ជាឃ្លាំងផ្ទុកនូវបទពិសោធន៍ផង និងជាមេរៀនសំខាន់ៗផង សម្រាប់ផ្តល់ជូនដល់អ្នកសិក្សាស្រាវជ្រាវ និងសាធារណជនទូទៅ ទើបថ្នាក់ដឹកនាំធនាគារជាតិនៃកម្ពុជា ក្រោមការដឹកនាំរបស់លោក ជា ចាន់តូ បានសម្រេចចិត្តប្រគល់ការងារនេះជូនលោក រ៉ុន បេវ៉ាកក្វា ស្ថាបនិក និងនាយកគ្រប់គ្រងក្រុមហ៊ុន   ធ្វើការសិក្សាស្រាវជ្រាវ និងចងក្រងសៀវភៅ «ការកសាងវិស័យហិរញ្ញវត្ថុប្រកបដោយបរិយាបន្ន» និងប្រកាន់លើគោលគំនិត និងមតិយោបល់ឯករាជ្យរបស់អ្នកនិពន្ធ។
លោក គា បូរាណ ប្រធានសមាគមមីក្រូហិរញ្ញវត្ថុកម្ពុជា បានថ្លែងថា សៀវភៅនេះជាស្នាដៃដ៏សំខាន់ ដែលបម្រើជាឯកសារគោល សម្រាប់វិស័យហិរញ្ញវត្ថុ ដោយផ្តោតសំខាន់ពីប្រវត្តិ និងការអភិវឌ្ឍវិស័យមីក្រូហិរញ្ញវត្ថុនៅកម្ពុជា ជាងពីរទស្សវត្សរ៍។ សៀវភៅនេះមិនត្រឹមតែបម្រើជាប្រយោជន៍ សម្រាប់ប្រទេសកម្ពុជាប៉ុណ្ណោះទេ ថែមទាំងបានចែករំលែកនូវបទពិសោធន៍ ក្នុងវិស័យហិរញ្ញវត្ថុដ៏មានតម្លៃរបស់កម្ពុជា ដល់ប្រទេសផ្សេងៗលើពិភពលោក ជាពិសេសប្រទេសកំពុងអភិវឌ្ឍន៍ដទៃៗទៀត។
លោក រ៉ុន បេវ៉ាកក្វា ក៏បានធ្វើបទបង្ហាញពីទិដ្ឋភាពទូទៅ និងការរកឃើញនៅក្នុងសៀវភៅនេះ។ លោកបានថ្លែងថា មីក្រូហិរញ្ញវត្ថុកម្ពុជាស្ថិតក្នុងចំណោម ប្រព័ន្ធមីក្រូហិរញ្ញវត្ថុល្អបំផុតលើពិភពលោក ហេតុដូច្នេះមីក្រូហិរញ្ញវត្ថុកម្ពុជា គួរត្រូវបានយកចិត្តទុកដាក់ និងទទួលបាននូវការគោរព។
លោកបានបន្ដផ្តាំផ្ញើថា វិស័យមីក្រូហិរញ្ញវត្ថុត្រូវការធ្វើការសម្រេចចិត្តឱ្យបានត្រឹមត្រូវ ក្នុងការផ្តល់សេវាហិរញ្ញវត្ថុ ប្រកួតប្រជែងដោយស្មើភាព ផ្តល់សេវាហិរញ្ញវត្ថុជូនអតិថិជនតាមតម្រូវការ ដាក់ចេញបទប្បញ្ញត្តិ និងមានការចុះត្រួតពិនិត្យសំដៅធានា ការអនុលោមតាមបទប្បញ្ញត្តិ ព្រមទាំងតម្រូវឱ្យមានការសហការគ្នារវាងភាគីពាក់ព័ន្ធ ដើម្បីធានាឱ្យបានសុចរិតភាពនៃទីផ្សារ ទោះបីជាមានការប្រកួតប្រជែងគ្នា ក្នុងទីផ្សារក៏ដោយ៕ ់
(ព្រះសីហនុ)៖ រដ្ឋបាលខេត្តព្រះសីហនុ នៅថ្ងៃទី០៨ ខែកញ្ញា ឆ្នាំ២០២០នេះ បានចេញសេចក្ដីជូនដំណឹង ស្ដីពីការសាងសង់បណ្ដាញលូរណប ទឹកកខ្វក់ និងលូទឹកភ្លៀង នៅតាមបណ្ដោយផ្លូវទាំង៣៤ខ្សែ ក្នុងខេត្តព្រះសីហនុ។
សេចក្ដីជូនដំណឹងដែលបណ្ដាញព័ត៌មាន   ទទួលបានរដ្ឋបាលខេត្តព្រះសីហនុ បានបញ្ជាក់ថា ប្រជាពលរដ្ឋ និងអាជីវករទាំងអស់ដែលកំពុងរស់នៅ និងធ្វើអាជីវកម្មនៅតាមបណ្ដោយផ្លូវទាំង៣៤ខ្សែ សូមអញ្ជើញមកដាក់ពាក្យស្នើសុំសាងសង់ បណ្ដាញលូរណប ទឹកកខ្វក់ និងលូទឹកភ្លៀង នៅមន្ទីររៀបចំដែនដី នគរូបនីយកម្ម សំណង់ និងសុរិយោដី ខេត្តព្រះសីហនុ រៀងរាល់ម៉ោងធ្វើការចាប់ពីថ្ងៃជូនដំណឹង នេះតទៅ។
ចំពោះការសាងសង់បណ្ដាញលូ ប្រជាពលរដ្ឋ និងអាជីវករទាំងអស់ ត្រូវចូលរួបបង់វិភាគ ទានជាថវិកាទៅតាមទំហំក្បាលដីដូចខាងក្រោម៖
*ទី១៖ លំនៅឋានប្រជាពលរដ្ឋត្រូវបង់វិភាគទានជាថវិកា ទៅតាមទំហំក្បាលដីក្នុង ១ម៉ែត្រ តម្លៃ៥៨ដុល្លារ
*ទី២៖ ទីតាំងអាជីវកម្មសណ្ឋាគារ ផ្ទះសំណាក់ ធនាគារ ផ្សារទំនើប ភោជនីយដ្ឋាន អាហារដ្ឋាន កន្លែងលាង រថយន្ត និងអាជីវកម្មនានា ត្រូវបង់វិភាគទានជាថវិកា ទៅតាមទំហំក្បាលដី ក្នុង១ម៉ែត្រ តម្លៃ៨០ដុល្លារ។
ប្រជាពលរដ្ឋ និងម្ចាស់អាជីវកម្ម នៅតាមបណ្ដោយផ្លូវទាំង៣៤ខ្សែ ក្នុងខេត្តព្រះសីហនុ មានចម្ងល់ក្នុងការតបណ្ដាញលូ សូមទំនាក់ទំនងមកលោក ហង្ស ភិរក្ស ដែលមានលេខទូរស័ព្ទ ០១២ ៥០៥ ១៦៨ ឬមកទំនាក់ទំនងផ្ទាល់ជាមួយមន្ត្រីជំនាញ នៅមន្ទីររៀបចំដែនដី នគរូបនីយកម្ម សំណង់ និងសុរិយោដីខេត្ត ព្រះសីហនុ៕
(ភ្នំពេញ)៖ កម្ពុជា និងជប៉ុនបានព្រមព្រៀងគ្នាដើម្បីបើកព្រំដែនឡើងវិញ ដោយភាគីទាំងពីរបានឯកភាពក្នុងកិច្ចប្រជុំរវាងនាយករដ្ឋមន្រ្តីកម្ពុជា សម្តេចតេជោ ហ៊ុន សែន និងរដ្ឋមន្រ្តីការបរទេសជប៉ុន   នៅរាជធានីភ្នំពេញ កាលពីថ្ងៃទី២២ ខែសីហា ឆ្នាំ២០២០។ ប្រភពព័ត៌មានពីរដ្ឋាភិបាលជប៉ុនបន្ថែមថា ប្រទេសជប៉ុនក៏បានសម្រេចបន្ធូរបន្ថយការរឹតត្បិតការធ្វើដំណើររបស់និស្សិតបរទេសផងដែរ។
រដ្ឋមន្ត្រីការបរទេសជប៉ុនជាឥស្សរជនបរទេសដំបូងគេ ដែលបានមកបំពេញទស្សនកិច្ចផ្លូវការនៅកម្ពុជា នៅពេលដែលពិភពលោកកំពុងប្រឈមនឹងជំងឺកូវីដ១៩។ ដំណើរទស្សនកិច្ចនេះ មិនមែនគ្រាន់តែដើម្បីជំរុញចំណងការទូតទ្វេភាគី និងឆ្លុះបញ្ចាំងពីសាមគ្គីភាពក្នុងគ្រាលំបាកនោះទេ ភាគីទាំងពីរបានផ្លាស់ប្តូរយោបល់គ្នាលើបញ្ហាតំបន់ និងអន្តរជាតិមួយចំនួនដែលបម្រើផលប្រយោជន៍ជាយុទ្ធសាស្ត្រដល់ភាគីទាំងសងខាង។
ភាគីជប៉ុនបានពិភាក្សាអំពីការអនុវត្ត និងវឌ្ឍនភាពនៃគម្រោងធំៗមួយចំនួននៅកម្ពុជាដូចជា ការអភិវឌ្ឍកំពង់ផែក្រុងព្រះសីហនុ ដែលជាកំពង់ផែដ៏សំខាន់បំផុតរបស់កម្ពុជា ផែកុងតឺន័រថ្មីនៅក្រុងព្រះសីហនុ និងការពង្រីកសកម្មភាពវិនិយោគ ដើម្បីបង្កើនពាណិជ្ជកម្មរវាងប្រទេសទាំងពីរ។ ក្នុងក្រសែភ្នែកទីក្រុងតូក្យូកម្ពុជា ជាដៃគូយុទ្ធសាស្ត្រនៅក្នុងតំបន់ ដែលអាចប្រឆាំងទប់ទល់នឹងឥទ្ធិពលរបស់ចិន នៅអាស៊ីអាគ្នេយ៍ និងជាអ្នកវិនិយោគធំជាងគេនៅខេត្តព្រះសីហនុ ដែលមានទុនដល់ទៅ ៣០ពាន់លានដុល្លារអាមេរិក ។
ឥទ្ធិពលសេដ្ឋកិច្ចរបស់ចិនកំពុងកើនឡើងជាលំដាប់នៅក្នុងតំបន់ ហើយឥឡូវនេះបានក្លាយជាកម្លាំងពាណិជ្ជកម្មឈានមុខគេនៅអាស៊ីអាគ្នេយ៍។ ចិនជាប្រភពវិនិយោគធំទី៣ ក្នុងតំបន់ជាប្រទេសដែលបានចុះកិច្ចព្រមព្រៀងពាណិជ្ជកម្មសេរី ជាមួយសមាគមប្រជាជាតិអាស៊ីអាគ្នេយ៍ (អាស៊ាន) ចាប់តាំងពីឆ្នាំ២០១០ ហើយត្រូវបានគេស្គាល់ថា ជាប្រទេសមានសេដ្ឋកិច្ចខ្លាំងជាងគេ នៅក្នុងក្របខណ្ឌកិច្ចព្រមព្រៀងភាពជាដៃគូសេដ្ឋកិច្ចគ្រប់ជ្រុងជ្រោយក្នុងតំបន់ ហៅកាត់ថា  ។
ប្រទេសចិនបានចូលរួមយ៉ាងសកម្មនៅក្នុងសកម្មភាពការទូតរបស់ អាស៊ានចាប់តាំងពីដើមទសវត្សឆ្នាំ១៩៩០។ ប្រទេសចិនក៏មានទំនាក់ទំនងដ៏ជិតស្និទ្ធយូរអង្វែងជាមួយបណ្តាប្រទេសមួយចំនួននៅក្នុងតំបន់។ ដោយសារមូលហេតុទាំងនេះហើយទើបមុនពេលធ្វើទស្សនកិច្ចនៅភ្នំពេញ រដ្ឋមន្ត្រីការបរទេសជប៉ុនបានធ្វើទស្សនកិច្ចនៅប្រទេសឡាវ និងមីយ៉ាន់ម៉ា ដែលជាសម្ព័ន្ធមិត្តដ៏មានសក្តានុពលពីរផ្សេងទៀតរបស់ទីក្រុងតូក្យូ ដើម្បីប្រឆាំងនឹងឥទ្ធិពលរបស់ចិន។
លោក  បានពន្យល់យ៉ាងច្បាស់ដល់សមភាគីរបស់លោកគឺរដ្ឋមន្រ្តីការបរទេសកម្ពុជាលោក ប្រាក់ សុខុន ថា ប្រទេសកម្ពុជាមានសារៈសំខាន់ជាងពេលណាៗ ទាំងអស់ក្នុងការពង្រឹងបន្ថែមទៀតនូវការអនុវត្តគំនិតផ្តួចផ្តើម «ឥណ្ឌូប៉ាស៊ីហ្វិក សេរី និងបើកចំហ» ខណៈសភាពការណ៍អន្តរជាតិមានការផ្លាស់ប្តូរឆាប់រហ័ស ពិបាកប៉ាន់ស្មាន់ដោយសារជំងឺកូវីដ១៩។ សហរដ្ឋអាមេរិកក៏មានការព្រួយបារម្ភផងដែរ អំពីការរីកធំធាត់នូវឥទ្ធិពលរបស់ចិន។
គោលនយោបាយរបស់សហរដ្ឋអាមេរិក ចំពោះអាស៊ីគឺត្រូវបានគិតគូរយ៉ាងហ្មត់ចត់ពីការកើនឡើងទ្វេគុណនូវឥទ្ធិពលរបស់ចិន ដូច្នេះហើយទើបរដ្ឋបាល ដូណាល់ ត្រាំ ផ្តោតសំខាន់ទៅលើផ្នែកសន្តិសុខ និងការទូត ពោលគឺ «ការធ្វើឱ្យមានតុល្យភាពឡើងវិញនៅអាស៊ី» និងដំណើរការពង្រាយកងទ័ពនៅភាគខាងត្បូង។
ដំណើរទស្សនកិច្ចរបស់ជប៉ុនអាចមើលឃើញថា ជាលទ្ធផលមួយនៃកិច្ចខិតខំប្រឹងប្រែងរបស់កម្ពុជាក្នុងការរក្សា និងជំរុញពហុភាគីនិយមជាមួយដៃគូដទៃទៀតក្នុងតំបន់។ ថ្វីត្បិតចិនជាដៃគូសេដ្ឋកិច្ច និងវិនិយោគដ៏ធំបំផុតរបស់កម្ពុជា រាជរដ្ឋាភិបាលទីក្រុងភ្នំពេញនៅតែព្យាយាមរក្សាទំនាក់ទំនងល្អ ជាមួយដៃគូប្រកួតប្រជែងរបស់ចិន ដូចជាជប៉ុន សហរដ្ឋអាមេរិក និងវៀតណាម។ កម្ពុជាបានខិតខំប្រឹងប្រែងយ៉ាងខ្លាំងក្នុងការចុះហត្ថលេខាលើកិច្ចព្រមព្រៀងពាណិជ្ជកម្មសេរី មិនមែនតែជាមួយប្រទេសចិនទេ គឺមានកូរ៉េខាងត្បូង ជប៉ុន ចក្រភពអង់គ្លេសផងដែរ។ កម្ពុជាបានបញ្ចប់កិច្ចព្រមព្រៀងពាណិជ្ជកម្មសេរីជាមួយប្រទេសចិន ហើយឥឡូវនេះកំពុងចរចាកិច្ចព្រមព្រៀងពាណិជ្ជកម្មជាមួយប្រទេសកូរ៉េខាងត្បូង។
កម្ពុជាក៏បានពង្រីកការទូតវប្បធម៌អន្តរជាតិរបស់ខ្លួនតាមរយៈការធ្វើជាម្ចាស់ផ្ទះនៃក្រុមប្រឹក្សាវប្បធម៌អាស៊ី ហៅកាត់ថា  នៅឆ្នាំ ២០១៩ នៅខេត្តសៀមរាប។ សហគមន៍អន្តរជាតិបានវាយតម្លៃខ្ពស់ដល់កម្ពុជាក្នុងការការពារ ស្តារ និងអភិរក្សប្រាង្គប្រាសាទខ្មែរដែលជាសម្បត្តិបេតិកភណ្ឌពិភពលោក ដែលមានតម្លៃមិនអាចកាត់ថ្លៃបានរួមមានប្រាសាទអង្គរវត្ត និងប្រាសាទព្រះវិហារជាដើម។
កាលពីខែកុម្ភៈ គណៈកម្មការអឺរ៉ុបបានសម្រេចព្យួរ «ការអនុគ្រោះពន្ធពាណិជ្ជកម្មលើទំនិញគ្រប់ប្រភេទលើកលែងតែអាវុធ ហៅកាត់ថា » ។ តាមរយៈការព្យួរ  សហភាពអឺរ៉ុបប្រឈមនឹងការងាកចេញឆ្ងាយពីប្រទេសកម្ពុជា។ គេអាចចោទសួរបានថា តើទង្វើរបស់ព្រុយសែលជារឿងត្រឹមត្រូវ ឬ  នឹងបាត់បង់ឥទ្ធិពល និងអំណាចស្រទន់ របស់ខ្លួននៅចំពោះមុខតួអង្គផ្សេងទៀតក្នុងតំបន់ ដូចជាប្រទេសជប៉ុន ដែលកំពុងសម្លឹងឃើញទីក្រុងភ្នំពេញជាដៃគូសេដ្ឋកិច្ចប្រកបដោយយុទ្ធសាស្ត្រ៕
(ភ្នំពេញ)៖ កាលពីថ្ងៃទី០១ ខែតុលា ឆ្នាំ១៩៤៩ លោក ម៉ៅ សេទុង ប្រធានាធិបតីចិន បានប្រកាសជាផ្លូវការនូវការបង្កើតសាធារណរដ្ឋប្រជាមានិតចិន នៅខ្លោងទ្វារធានអានមេន (  ) រដ្ឋធានីប៉េកាំង ប្រទេសចិន ហើយប្រជាជនចិនក៏ចាប់ផ្តើមដំណើរថ្មីក្នុងការកសាងប្រទេសជាតិ។ ក្រឡេកទៅមើលកាលពី៧១ ឆ្នាំមុន ប្រជាជាតិចិនបានពុះពាររាល់ការលំបាកទាំងឡាយ ក្រោយពីក្រោកឈរឡើង និងសម្បូរសប្បាយឡើងបានស្វាគមន៍ជាមួយភាពខ្លាំងក្លាឡើង ដែលជាដំណើរដ៏មហិមាបំផុត។ បច្ចុប្បន្ននេះគឺជាយុគសម័យដែលប្រជាជនជាម្ចាស់ប្រជាជនកម្លាំងពលកម្មកំពុងតែបង្កើតសមិទ្ធផលថ្មីៗជាច្រើន ដែលជាភាពភ្ញាក់ផ្អើលដល់ពិភពលោក។
យើងនឹងរំឭកអំពីដំណើរឆ្លងកាត់របស់សាធារណរដ្ឋប្រជាមានិតចិន និងអច្ឆរិយចិននីមួយៗដែលបង្កើតឡើងដោយប្រជាជនចិនដូចខាងក្រោមនេះដើម្បីស្វែងយល់អំពីអំណាច ដ៏អស្ចារ្យនៃប្រជាជាតិចិន ក្នុងដំណើរសម្រេចក្តីសុបិនរបស់ខ្លួនប្រកបដោយភាពរុងរឿងរីកចម្រើន។
១៖ ការបង្កើតសាធារណរដ្ឋប្រជាមានិតចិន ជាដំណើរចាប់ផ្តើមទៅកាន់ភាពរុងរឿង
ប្រជាជនចិនធ្លាប់បានដឹកនាំពិភពលោកឆ្ពោះទៅកាន់ការអភិវឌ្ឍន៍រយៈវែង នៅក្នុងប្រវត្តិសាស្ត្រ បង្កើតបានជាអរិយធម៌ចិនដ៏សែនជ្រាលជ្រៅ និងទូលំទូលាយ។ អស់រយៈពេលយូរមកហើយ ប្រទេសចិនគឺជាប្រទេសដែលបង្រួបបង្រួមគ្នា សាមគ្គីគ្នា និងមានវិបុលភាពរីកចម្រើន បានចូលរួមចំណែកយ៉ាងសំខាន់ក្នុងការអភិវឌ្ឍអរិយធម៌សម្រាប់មនុស្សជាតិទាំងឡាយ។ ហើយក្នុងរយៈពេលជាងមួយរយឆ្នាំនេះ គឺចាប់តាំងពីឆ្នាំ១៨៤០មក ជាមួយនឹងការចុះខ្សោយនៃរាជវង្សសក្ដិភូមិ និងទទួលរងការឈ្លានពានពីសត្រូវបរទេស ប្រទេសចិនធ្លាប់ធ្លាក់ចូលក្នុងស្ថានភាពសង្គមមួយ ដែលពាក់កណ្តាលអាណានិគមនិងពាក់កណ្តាលសក្តិភូមិ។
គឺចាប់តាំងពីពេលនោះមក វីរជនឆ្នើមរាប់មិនអស់បានចាប់ផ្តើមតស៊ូប្រយុទ្ធតបទល់ ដើម្បីឯករាជ្យ និង ភាពរុងរឿងសម្បូរសប្បាយសម្រាប់ប្រទេសជាតិ ការសម្រេចបាននូវភាពរុងរឿងដ៏អស្ចារ្យសម្រាប់ប្រជាជនចិន ក្លាយជាគោលដៅនៃក្តីសង្ឃឹមរបស់ប្រជាជនចិនគ្រប់រូប ក្នុងរយៈពេលជាងមួយរយឆ្នាំ គឺចាប់តាំងពីឆ្នាំ ១៨៤០ មកក្នុងប្រវត្តិសាស្រ្ត។
ការបង្កើតសាធារណរដ្ឋប្រជាមានិតចិន គឺជាព្រឹត្តិការណ៍ដ៏អស្ចារ្យបំផុតនៅក្នុងប្រវត្តិសាស្ត្រចិនជាងមួយរយឆ្នាំគឺចាប់តាំងពីឆ្នាំ១៨៤០មកបានផ្លាស់ប្តូរទិសដៅអភិវឌ្ឍន៍ នៃប្រវត្តិសាស្រ្តចិន ប្រកបដោយអត្ថន័យជាប្រវត្តិសាស្ត្រយ៉ាងជ្រាលជ្រៅបំផុត។ វាបានបញ្ចប់នូវប្រវត្តិសាស្រ្តដែលប្រជាជនចិនត្រូវបានទទួលរងការគៀបសង្កត់ និងធ្វើជាទាសករ បានផ្លាស់ប្តូរពីមូលដ្ឋានគ្រឹះមកជាជោគវាសនារបស់ប្រជាជនចិន បានឈានចូលយុគសម័យថ្មីដែលប្រជាជនជាម្ចាស់នៃប្រទេសជាតិ។ នេះបានចាក់មូលដ្ឋានគ្រឹះជាលក្ខណៈ និងប្រព័ន្ធនយោបាយសម្រាប់កំណែទម្រង់សង្គម និងបង្កើតសង្គមនិយមដែលជាលក្ខណៈពិសេសនៃចិន ឲ្យមានភាពជ្រាលជ្រៅបំផុតក្នុងប្រវត្តិសាស្រ្តចិន។
នេះបានបញ្ចប់ប្រវត្តិសាស្រ្តពាក់កណ្តាលអាណានិគម និងពាក់កណ្តាលសក្តិភូមិដែលកើតមានឡើងក្នុងប្រទេសចិន និងបានលើកកម្ពស់ឋានៈអន្តរជាតិរបស់ចិន ដែលពុំធ្លាប់មានពីមុនមក។ គោលនយោបាយក្នុងស្រុក និងក្រៅស្រុកសំខាន់ៗដែលអាចធ្វើឲ្យប្រទេសចិន អាចឈរយ៉ាងរឹងមាំជាមួយបណ្ដាប្រទេសជាតិ លើពិភពលោកមានដូចជា ការការធ្វើចង្ក្រានថ្មីមួយទៀត ការបោសសម្អាតផ្ទះសម្បែងបន្ទាប់មកអញ្ជើញភ្ញៀវមកការអភិវឌ្ឍទើបជាកិច្ចការចម្បងសំខាន់ជាដើម។ ការបង្កើតសាធារណរដ្ឋប្រជាមានិតចិន បានចាក់គ្រឹះក្នុងប្រវត្តិសាស្រ្តសម្រាប់ការឈានទៅរកភាពអស្ចារ្យរុងរឿង សម្រាប់ប្រជាជនចិន ប្រជាជនចិនសាមគ្គីគ្នាដែលមិនធ្លាប់មានពីមុនមក និងសម្រេចបានភាពរីកចម្រើនរុងរឿងសម្រាប់ជាតិដ៏មហិមា។
២៖ មាគ៌ាដ៏ត្រឹមត្រូវមួយក្នុងការដឹកនាំទៅកាន់ភាពរុងរឿង
ប្រធានាធិបតីចិន   បានបង្ហាញថា យើងអាចបង្កើតសមិទ្ធផលអភិវឌ្ឍន៍ដែលមិនធ្លាប់មានពីមុនមកក្នុងប្រវត្តិសាស្ត្ររបស់មនុស្សជាតិ ដើរចេញនូវផ្លូវប្រកបដោយភាពត្រឹមត្រូវគឺជាមូលហេតុដ៏សំខាន់ចម្បង។ ផ្លូវដែលចិនកំពុងដើរនាពេលបច្ចុប្បន្ននេះគឺជាមាគ៌ានៃសង្គមនិយម ដែលមានលក្ខណៈពិសេស នៃចិនត្រូវបានរួមបញ្ចូលគ្នានូវភាពជាក់ស្តែងទូទៅនៃម៉ាក្សនិយម-លេនីននិយម ជាមួយនឹងលក្ខខណ្ឌជាក់ស្តែងក្នុងប្រទេសចិន ដែលមានភាពខុសគ្នាពីគំរូប្រព័ន្ធសង្គមផ្សេងទៀត និង មានកម្លាំងជីវិតដែលមានភាពប្លែក និង រឹងមាំខ្លាំងគួរឲ្យកត់សម្គាល់។
មាគ៌ានៃសង្គមនិយមដែលជាលក្ខណៈពិសេសនៃចិន គឺជាការដឹកនាំប្រជាជនចិនរបស់បក្សកុម្មុយនិស្តចិន ហើយមាគ៌ាដែលត្រូវបានបើកយ៉ាងជោគជ័យនៅក្នុងការអនុវត្ត និង ការស្វែងរក ដើម្បីក្នុងគោលបំណងចាក់ឬសយ៉ាងជ្រៅក្នុងប្រទេសចិន និង ជួយដោះស្រាយបញ្ហាដែលមាននៅក្នុងប្រទេស នេះគឺជាមាគ៌ាដ៏ចាំបាច់ និង វិថីដ៏ធំទូលាយមួយ ក្នុងការសម្រេចបាននូវសុភមង្គល ជូនដល់ប្រជាជន និងភាពរុងរឿងអស្ចារ្យសម្រាប់ជាតិ។
លក្ខណៈពិសេសបំផុតនៃមាគ៌ាចិន គឺជាការតស៊ូរួមដំណើរជាមួយការដឹកនាំរបស់បក្សកុម្មុយនិស្តចិន។ បក្សកុម្មុយនិស្តចិនគឺជាស្នូលដឹកនាំនៃកិច្ចការក្នុងសង្គមនិយម ដែលជាលក្ខណៈពិសេសនៃចិន គឺជាសសរទ្រូងដ៏រឹងមាំបំផុតរបស់យើង ដើម្បីឆ្លើយតបទៅនឹងស្ថានភាពធ្វើឲ្យស្ងប់ស្ងាត់នូវបញ្ហាព្យុះខ្យល់ ដោះស្រាយបញ្ហាវិបត្តិ និងយកជ័យ ជម្នះ។ លក្ខណៈពិសេសគួរឲ្យកត់សម្គាល់នៃមាគ៌ាចិន គឺស្ថិតនៅលើការប្រកាន់ខ្ជាប់នូវគំនិតអភិវឌ្ឍន៍ដែលយកប្រជាជនជាធំ។ តស៊ូអភិវឌ្ឍដើម្បីប្រជាជន អភិវឌ្ឍពឹងផ្អែកលើប្រជាជន និងការចែករំលែកសមិទ្ធផលនៃការអភិវឌ្ឍជូនដល់ប្រជាជនទាំងមូល គឺជាកម្លាំងជួយដោះស្រាយបញ្ហារវាងតម្រូវការជីវភាពល្អប្រសើរ ដែលមានការកើនឡើងពីមួយថ្ងៃទៅមួយថ្ងៃ ជាមួយនឹងការអភិវឌ្ឍគ្មានតុល្យភាព និងមិនមានលក្ខណៈគ្រប់គ្រាន់ គឺជាការធានាបាននូវមូលដ្ឋានគ្រឹះ ជាមាគ៌ាចិនតែងទទួលបានការការពារដោយស្មោះពីមហាជន។
លក្ខណៈពិសេសនៃមាគ៌ាចិន ស្ថិតត្រង់ការប្រមូលផ្តុំកម្លាំងអនុវត្តកិច្ចការងារធំៗ។ ស្ថិតក្រោមការដឹកនាំដ៏ខ្លាំងក្លារបស់បក្សកុម្មុយនិស្តចិន បានរៀបចំចាត់ចែងយ៉ាងពេញលេញ និង ជួយសម្របសម្រួលទៅវិញទៅមក មានគោលដៅរួមតែមួយ ដោយកាលពីមុនបានចាប់ផ្តើមពីគ្រាប់បែកនុយក្លេអ៊ែ មីស៊ីល និងផ្កាយរណបសប្បនិមិត្ត រហូតឈានដល់យានអវកាស ចាប់ផ្តើមពីព្រឹត្តិការណ៍កីឡាអូឡាំពិកក្នុងរដ្ឋធានីប៉េកាំងរហូតដល់ពិព័រណ៍ពិភពលោកក្នុងទីក្រុងសៀងហៃ ចាប់ផ្តើមពីការជួយសង្គ្រោះគ្រោះទឹកជំនន់រហូតដល់ការរួមគ្នាប្រយុទ្ធប្រឆាំងនឹងជំងឺវីរុស នេះបានបង្ហាញឲ្យឃើញពីប្រជាជនចិនរួបរួមចិត្តតែមួយ និង សាមគ្គីគ្នា! ទោះបីផ្លូវល្អរឺមិនល្អ ប្រជាជនជាអ្នកវិនិច្ឆ័យអាជ្ញាកណ្តាល។ ប្រវត្តិសាស្រ្ត និង ការអនុវត្ត បានបង្ហាញម្តងហើយម្តងទៀតថា មាគ៌ាចិនគឺជាជម្រើសរបស់ប្រជាជន អនុលោមតាមផលប្រយោជន៍មូលដ្ឋានគ្រឹះរបស់ប្រជាជនទាំងមូល គឺជាមាគ៌ាដ៏ត្រឹមត្រូវដែលសាកសមនឹងលក្ខខណ្ឌក្នុងប្រទេសចិន អាចដឹកនាំជាតិឈានទៅភាពរស់រវើកសាជាថ្មី។
៣៖ សន្ទុះនៃសេដ្ឋកិច្ចជាមូលដ្ឋានគ្រឹះទៅកាន់ភាពរុងរឿង
នៅដើមគ្រាដំបូងនៃការបង្កើតសាធារណរដ្ឋប្រជាមានិតចិន ចិនមានភាពក្រីក្រខ្លាំង និងមានតម្រូវការអភិវឌ្ឍខ្លួនច្រើន។ នៅឆ្នាំ១៩៥២ ផលិតផលក្នុងស្រុកសរុបរបស់ប្រទេសចិន មានត្រឹមតែ ៦៧,៩ ពាន់លានយ័ន និង មានចំនួន១១៩យ័នសម្រាប់មនុស្សម្នាក់ៗ។ ប្រទេសចិនសព្វថ្ងៃនេះ កំពុងតែប្រែប្រួលទៅជាភាពល្អវិសេសវិសាល នៅក្នុងឆ្នាំ ២០១៩ ផលិតផលក្នុងស្រុកសរុបរបស់ចិនមានចំនួនជិត១០០ទ្រីលានយ័ន ដែលឈរលំដាប់ថ្នាក់លេខ២ នៅលើពិភពលោក និង មានចំនួន ៦៤៦៤៤ យ័នសម្រាប់មនុស្ស ម្នាក់ៗ។
ក្នុងរយៈពេល១០ឆ្នាំកន្លងមកនេះ អត្រារួមចំណែកជាមធ្យមរបស់ចិនចំពោះកំណើនសេដ្ឋកិច្ចពិភពលោកមានចំនួនជិត៣០% បានក្លាយជាកម្លាំងដ៏មានថាមពលបំផុត ក្នុងការជំរុញអភិវឌ្ឍសេដ្ឋកិច្ចរបស់ពិភពលោក។ ចាប់តាំងពីឆ្នាំ២០២០ ដោយប្រឈមមុខជាមួយនឹងជំងឺវីរុស -19 យ៉ាងធ្ងន់ធ្ងរ និងបរិយាកាសខាងក្នុង និងខាងក្រៅដែលមានលក្ខណៈស្មុគស្មាញ សេដ្ឋកិច្ចចិនបានបង្ហាញឲ្យឃើញពីភាពតាងតឹង ហើយ  ក្នុងត្រីមាសទី២ មានលក្ខណៈរបត់ខ្លាំង ដោយសម្រេចបាននូវកំណើនវិជ្ជមាន ៣,២% គឺជាប្រទេសដែលមានកំណើនវិជ្ជមានតែមួយគត់ក្នុងប្រព័ន្ធសេដ្ឋកិច្ចចម្បងលើពិភពលោក។ នេះបានបង្ហាញជាថ្មីម្តងទៀតនូវភាពសមហេតុផល និងភាពជឿនលឿននៃប្រព័ន្ធសេដ្ឋកិច្ច និងរចនាសម្ព័ន្ធសេដ្ឋកិច្ចរបស់ប្រទេសចិន ហើយបានផ្តល់ជាទំនុកចិត្ត និង កម្លាំងដ៏រឹងមាំបន្ថែមទៀតក្នុងការស្តារ និងអភិវឌ្ឍសេដ្ឋកិច្ចពិភពលោក។
ចាប់ពីជាប្រទេសដែលមិនអាចផ្តល់ដែកគោល និង ប្រេងកាតគ្រប់គ្រាន់ដោយខ្លួនឯងទៅកាន់វិស័យផលិតកម្មទី១លើពិភពលោក ចិនបានកសាងស្ថាបនាគ្រប់វិស័យ និងប្រព័ន្ធឧស្សាហកម្មទំនើបឯករាជ្យពេញលេញ ជាប្រទេសតែមួយគត់នៅលើពិភពលោកដែលមានប្រភេទឧស្សាហកម្មទាំងអស់ ដែលបានចុះបញ្ជីនៅក្នុងឧស្សាហកម្មរបស់ អង្គការសហប្រជាជាតិ។ ក្នុងនោះវិស័យបង្កើតបច្ចេកវិទ្យាខ្ពស់មានដូចជា យាន្តអវកាស ទូរគមនាគមន៍អេឡិចត្រូនិក ឧបករណ៍វេជ្ជសាស្ត្រ ថាមពលថ្មី និង វត្ថុធាតុដើមថ្មីៗកំពុងរីកសុះសាយ ហើយការប្រកួតប្រជែងជាលក្ខណៈខ្នាតធំ មានដូចជាផ្លូវដែកល្បឿនលឿន និង    ត្រូវបានឈរលំដាប់កំពូល លើពិភពលោក។ ប្រទេសចិនបានបង្កើតបណ្តាញផ្លូវហាយវេ បណ្តាញផ្លូវដែកល្បឿនលឿន និងបណ្តាញអ៉ិនធឺណេតចល័តធំជាងគេលើពិភពលោក។
ក្រុមហ៊ុន  និង ក្រុមហ៊ុនដទៃទៀតបាននាំមុខគេលើពិភពលោកក្នុងបច្ចេកវិទ្យា 5 ហើយការសាងសង់បណ្តាញ 5 របស់ប្រទេសចិន គឺមានសន្ទុះលឿនខ្លាំងគួរឲ្យកត់សម្គាល់ប្រព័ន្ធ    លេខបី ទើបតែបានបញ្ចប់ជាស្ថាពរ វាបានចូលរួមចំណែកយ៉ាងសំខាន់ ក្នុងការអភិវឌ្ឍប្រកបដោយស្ថេរភាពក្នុងទីផ្សារ    លើសកលលោក។
ប្រព័ន្ធវិស័យឧស្សាហកម្ម និងវិស័យផលិតកម្មដ៏មានឥទ្ធិពលរបស់ចិនបាននាំមកនូវផលប្រយោជន៍ជូនដល់ពិភពលោក។ ផលិតផលឧស្សាហកម្មរបស់ប្រទេសចិនដែលមានចំនួនជាង ២០០មុខ មានដូចជា ដែកថែប ស៊ីម៉ងត៍ និងរថយន្តបានជាប់ចំណាត់ថ្នាក់លេខ១ នៅលើពិភពលោក ហើយសិប្បកម្ម គ្រឿងប្រើប្រាស់ក្នុងផ្ទះ និង វាយនភណ្ឌជាដើមសុទ្ធតែមានឈ្មោះបោះសម្លេងខ្លាំងលើទូទាំងពិភពលោក។ ក្នុងរយៈពេលប៉ុន្មានឆ្នាំថ្មីៗនេះ ផលិតផលបច្ចេកវិទ្យាខ្ពស់ដូចជា កប៉ាល់ កុំព្យូរទ័រ ទូរស័ព្ទចល័ត និងថាមពលថ្មី ដែលផលិតនៅក្នុងប្រទេសចិន បានក្លាយជាស្លាកសម្គាល់ថ្មីសម្រាប់ការផលិត បានធ្វើឲ្យមនុស្សនៅជុំវិញពិភពលោកអាចរីករាយជាមួយនឹងផលិតផលដែលមានគុណភាពខ្ពស់ក្នុងតម្លៃទាប។
ការផលិតនៅក្នុងប្រទេសចិនក៏ផ្តល់នូវការធានាដ៏រឹងមាំសម្រាប់ជីវិត និងសុខភាពរបស់មនុស្សនៅជុំវិញពិភពលោកផងដែរ។ ចាប់តាំងពីមានការរីករាលដាលនៃជំងឺវីរុស -19 មក ការផលិតម៉ាស សម្លៀកបំពាក់ការពារ វ៉ែនតាការពារ និងផលិតផលផ្សេងទៀតក្នុងប្រទេសចិន ដែលប្រើក្នុងកិច្ចប្រយុទ្ធប្រឆាំងនឹងជំងឺវីរុសមានចំនួនលើសពី ៨០% ប្រទេសចិនបានបរិច្ចាគសម្ភារប្រយុទ្ធប្រឆាំងជំងឺវីរុសជាច្រើនដល់ប្រទេសដែលពាក់ព័ន្ធ និង អង្គការអន្តរជាតិ បានដើរតួនាទីយ៉ាងសំខាន់ដែលមិនអាចជំនួសបានក្នុងការប្រយុទ្ធប្រឆាំងជាសកលជាមួយនឹងជំងឺវីរុសមួយនេះ។
៤៖ ធ្វើឲ្យប្រសើរឡើងនូវជីវភាពរស់នៅរបស់ប្រជាជន បង្កើនកម្លាំងជំរុញឈានទៅរកភាពរុងរឿង
ក្តីសង្ឃឹមរបស់ប្រជាជន គឺទិសដៅនៃការអនុវត្តនយោបាយ។ ចាប់តាំងពីការបង្កើតសាធារណរដ្ឋប្រជាមានិតចិនមក ជាពិសេសចាប់តាំងពីការកែទម្រង់ និង បើកចំហមក ប្រទេសចិនបានជំរុញការអភិវឌ្ឍន៍កិច្ចការកាត់បន្ថយភាពក្រីក្រ និង ត្រូវបានកត់ត្រាប្រវត្តិសាស្រ្តសិទ្ធិមនុស្សលើពិភពលោកយ៉ាងល្អពិសេស។ ចាប់ពីឆ្នាំ ១៩៧៨ ដល់ឆ្នាំ ២០១៧ ប្រជាជននៅតាមជនបទសរុបចំនួន ៧៤០ លាននាក់នៅក្នុងប្រទេសចិនត្រូវបានរួចផុតពីភាពក្រីក្រ ជាមធ្យមបានកាត់បន្ថយចំនួនជាង ៥ម៉ឺន នាក់ក្នុងមួយថ្ងៃ។ យោងតាមស្ថិតិរបស់ធនាគារពិភពលោកបានបង្ហាញថា រាល់ចំនួនប្រជាជនក្រីក្រ ១០០ នាក់នៅលើពិភពលោកដែលត្រូវបានរួចផុតពីភាពក្រីក្រ មានចំនួនជាង ៧០ នាក់មកពីប្រទេសចិន។ នៅចុងឆ្នាំ ២០១៩ ប្រជាជនក្រីក្ររបស់ចិនត្រូវបានកាត់បន្ថយមកត្រឹម ៥.៥១ លាននាក់ ហើយអត្រាភាពក្រីក្របានធ្លាក់ចុះពី ១០,២% មកត្រឹម ០,៦%។ ឆ្នាំ ២០២០ គឺជាឆ្នាំបញ្ចប់កិច្ចប្រឆាំងនឹងភាពក្រីក្រក្នុងប្រទេសចិនគ្រប់ជ្រុងជ្រោយ ប្រទេសចិននឹងសម្រេចបានគោលដៅលុបបំបាត់ភាពក្រីក្រជាដាច់ខាត ហើយភាពក្រីក្រដាច់ខាតនឹងក្លាយជារឿងអតីតកាលមួយនៅក្នុងប្រទេសចិន។
ចាប់តាំងពីការបង្កើតឡើងនូវសាធារណរដ្ឋប្រជាមានិតចិនមក ការអប់រំថ្នាក់ជាតិក្នុងប្រទេសចិនទទួលបានភាពជោគជ័យយ៉ាងខ្លាំងពីអត្រាអក្ខរកម្ម ៨០% រហូតដល់ការគ្របដណ្តប់លើវិស័យជួយផ្នែកអប់រំមានចំនួនជិត១០០% និងការអប់រំផ្នែកឧត្តមសិក្សាមានលក្ខណៈពេញនិយម ឥរិយាបថ និងកម្រិតវប្បធម៌នៃប្រជាជនទទួល បានការកែលម្អយ៉ាងខ្លាំង។ ប្រទេសចិនបានរៀបចំបង្កើតប្រព័ន្ធធានាផ្នែកវេជ្ជសាស្រ្តធំបំផុតលើពិភពលោកចំនួនប្រជាជនដែលចូលរួមក្នុងការធានារ៉ាប់រង វេជ្ជសាស្រ្តមូលដ្ឋានក្នុងទូទាំងប្រទេសបានឈានដល់ ១,៣៥ ពាន់លាននាក់ ហើយអត្រានៃការចូលរួមរក្សាស្ថេរភាពមានចំនួនជាង ៩៥% គោលដៅនៃការធានារ៉ាប់រងផ្នែកវេជ្ជសាស្រ្តសម្រាប់ពលរដ្ឋត្រូវបានសម្រេចជាមូលដ្ឋាន។
ទាក់ទងជាមួយនឹងអាយុសង្ឃឹមរស់របស់ប្រជាជនចិនបានកើនឡើងពី ៣៥ឆ្នាំកាលពីគ្រាដំបូងនៃការបង្កើតសាធារណរដ្ឋប្រជាមានិតចិនដល់ ៧៧,៣ ឆ្នាំក្នុងឆ្នាំ ២០១៩ ។ គុណភាពរស់នៅរបស់ប្រជាជនចិននៅតែបន្តការកែលម្អដោយចាប់តាំងពីជំហានញ៉ាំឆ្អែតនិងស្លៀកពាក់កក់ក្តៅ រហូតដល់រីករាយនឹងជីវិតដែលមានគុណភាព របស់ធំៗទាំងបីសម្រាប់ការរៀបអាពាហ៍ពិពាហ៍ ដោយចាប់ផ្តើមដំបូងគ្រាន់តែមានកង់ នាឡិកា និងម៉ាស៊ីនកាត់ដេរនៅទសវត្សឆ្នាំ ១៩៧០ រហូតដល់ត្រូវមានម៉ាស៊ីនបោកគក់ ទូរទស្សន៍ និងទូទឹកកកក្នុងទសវត្សឆ្នាំ ១៩៨០ ហើយក៏ឈានមកដល់ទសវត្សឆ្នាំ ១៩៩០ ត្រូវមានម៉ូតូ កុំព្យូទ័រ ម៉ាស៊ីនត្រជាក់ និងមកដល់បច្ចុប្បន្ននេះត្រូវមានលំនៅស្ថាន រថយន្ត និង ប្រាក់បញ្ញើ តម្រូវការក៏កាន់តែខ្ពស់ទៅៗ ការយល់ដឹងអំពីអារម្មណ៍សុវត្ថិភាព អារម្មណ៍ទទួលបាន និងអារម្មណ៍សុភមង្គលរបស់ប្រជាជន ត្រូវបានកែលម្អគួរឲ្យកត់សម្គាល់ផងដែរ។ នៅឆ្នាំ ២០១៩ អត្រារួមវិភាគទាននៃការចំណាយក្នុងគ្រួសារចិនមានចំនួន ៥៧,៨% ហើយកម្លាំងជំរុញសំខាន់នៃកំណើនសេដ្ឋកិច្ចត្រូវបានពង្រឹងកាន់តែរឹងមាំថែមមួយកម្រិតទៀត។
បឋមចិត្តនោះគឺជាមហាសមិទ្ធផលនៃកិច្ចការបេសកកម្មអាចដឹកនាំឆ្ពោះទៅកាន់អនាគតកាល។ ឈរនៅចំនុចប្រសព្វនៃប្រវត្តិសាស្រ្ត និងអនាគតប្រជាជនចិននៅក្នុង យុគសម័យថ្មី បានចាប់ផ្តើមដំណើរដ៏អស្ចារ្យ ដែលពោរពេញទៅដោយមនោសញ្ចេតនាក្នុងការសម្រេចគោលដៅទៅកាន់ភាពរុងរឿងនៃប្រទេសជាតិ ភាពសម្បូរសប្បាយនៃជនជាតិ និង សុភមង្គលរបស់ប្រជាជន។ ដូចប្រធានាធិបតីចិន   បានលើកឡើងថា យើងខិតទៅជិតគោលដៅនៃភាពរីកចម្រើនដ៏មហិមារបស់ប្រជាជាតិចិនជាងពេលណាៗទាំងអស់ដែលមាននៅក្នុងប្រវត្តិសាស្ត្រ ហើយរឹតតែមានទំនុកចិត្ត និងសមត្ថភាពក្នុងការសម្រេចបានគោលដៅនេះជាងពេលណាៗទាំងអស់ក្នុងប្រវត្ដិសាស្ដ្រ។ យើងជឿជាក់យ៉ាងមុតមាំថា មានការដឹកនាំដ៏រឹងមាំរបស់បក្សកុម្មុយនិស្តចិន មានលក្ខ-ណៈពិសេសដ៏ធំធេងសម្រាប់ប្រព័ន្ធសង្គមនិយម និងកម្លាំងតស៊ូពុះពាររួមគ្នារបស់ប្រជាជនចិនជាងរាប់រយលាននាក់ ប្រទេសចិននាថ្ងៃស្អែក ប្រាកដជានឹងរឹតតែមានភាពត្រចះត្រចង់ រុងរឿង និងកាន់តែវិបុលភាព៕
ដោយ៖   ឯកអគ្គរដ្ឋទូតចិនប្រចាំកម្ពុជា
(ព្រៃវែង)៖ លោក វង សូត រដ្ឋមន្រ្តីក្រសួងសង្គមកិច្ច អតីតយុទ្ធជន និងយុវនីតិសម្បទា និងប្រធានក្រុមការងារថ្នាក់ជាតិ ចុះជួយស្រុកពញាក្រែក ខេត្តត្បូងឃ្មុំ និងឃុំជាច ស្រុកកំចាយមារ ខេត្តព្រៃវែង និងលោកស្រី បានចែកកង់ជូនសិស្សក្រីក្រជិត៤០០គ្រួសារ នៅស្រុកកំចាយមា ខេត្តព្រៃវែង នាថ្ងៃទី០៨ ខែកញ្ញា ឆ្នាំ២០២០។ កង់ជិត ៤០០គ្រឿងនេះ ជាជំនួយរបស់អង្គការ កុ គី សៃ  ជប៉ុន ។
ថ្លែងក្នុងឱកាសនោះដែរ រដ្ឋមន្ត្រី វង សូត បានលើកឡើងថា បងប្អូនប្រជាពលរដ្ឋ សិស្សានុសិស្សទាំងអស់ ដែលចូលរួមក្នុងថ្ងៃនេះ សូមបន្តការខិតខំបន្តប្រុងប្រយ័ត្ន លើការការពារបង្ការទប់ស្កាត់ជំងឺកូវីដ១៩ ដោយត្រូវចេះអនាម័យខ្លួនប្រាណ និងសម្អាតបរិស្ថានជុំវិញឲ្យល្អ ខណៈសាលារដ្ឋបានបើកឲ្យដំណើរការបង្រៀន និងសិក្សាឡើងវិញ។
លោក វង សូត បានស្នើឲ្យមន្ត្រីមូលដ្ឋាន ខិតខំចុះស្រង់ស្ថិតិគ្រួសារក្រីក្រ ដែលត្រូវទទួលបណ្ណ័សមធម៌ បើកសាច់ប្រាក់ពីរាជរាដ្ឋាភិបាលកម្ពុជាកំឡុងពេលកូវីដ ធ្វើឲ្យតម្លាភាព និងសុក្រិតភាព ចំពោះគ្រួសារដែលក្រីក្រពិតប្រាកដ។
រដ្ឋមន្ត្រីសង្គមកិច្ចរូបនេះ ក៏បាននកោតសសើរដល់ការចែករំលែក របស់អង្គការ កុ គី សៃ  ជប៉ុន ក្នុងការរួមចំណែកលើកស្ទួយជីវភាពប្រជាពលរដ្ឋកម្ពុជា និងជាពិសេសបានផ្តល់កង់ជាមធ្យោបាយ សម្រាប់ធ្វើដំណើរទៅរៀនសូត្រ នៅតាមសាលារៀនផងដែរ។
ជាមួយគ្នានោះ គ្រួសារ អាណាព្យាបាល សិស្សដែលមានជីវភាពខ្វះខាត និងជួបការលំបាក ក្នុងកំឡុងពេលកូវីដ ក្នុងស្រុកកំចាយមារ ខេត្តព្រៃវែង ប្រមាណជិត៤០០នាក់ បានបង្ហាញអារម្មណ៍សប្បាយរីករាយ ខណៈក្រសួងសង្គមកិច្ចផ្តល់កង់ម្នាក់មួយគ្រឿង ជាមធ្យោបាយធ្វើដំណើរទៅរៀនសូត្រ ។
លោក វង សូត បានក្រើនរំលឹក និងណែនាំឲ្យមេភូមិ មេឃុំ ស្មៀនឃុំ និងអ្នកពាក់ព័ន្ធទាំងអស់ ត្រូវមានមានសុក្រឹត្យភាព តម្លាភាព ក្នុងបេះដូង ដួងចិត្ត លើការងារធ្វើអត្តសញ្ញាណកម្មកំណត់គ្រួសារក្រីក្រ និងងាយរងគ្រោះ នាអំឡុងកូវីដ-១៩ ក្នុងមូលដ្ឋានរបស់ខ្លួន ដើម្បីពលរដ្ឋដែលក្រីក្រពិតប្រាកដ ទទួលបានសាច់ប្រាក់ឧបត្ថម្ភ ពីរាជរដ្ឋាភិបាលកម្ពុជា ពីសម្តេចតេជោ ក៍ដូចជាបានផ្តាំផ្ញើរឲ្យមន្ត្រីគ្រប់លំដាប់ថ្នាក់ទាំងអស់ ខិតខំបំរើសេវាឲ្យបានលឿន បំពេញតម្រូវការពលរដ្ឋក្នុងមូលដ្ឋាន ដើម្បីទាញយកសមាណចិត្ត និងបេះដូងក្តីស្រលាញ់គាំទ្ររបស់ពួកគាត់ មានចំពោះគណបក្សប្រជាជនកម្ពុជាជារៀងរហូត។
ប្រជាពលរដ្ឋគ្រួសារក្រីក្រ ដែលមានកូនសិក្សារៀនសូត្រ នៅក្នុងស្រុកកំចាយមា ខេត្តព្រៃវែង ទទួលបានកង់ម្នាក់មួយគ្រឿង ដែលជាជំនួយរបស់អង្គការ កុ គី សៃ  ជប៉ុន តាមរយៈក្រសួងសង្គមកិច្ច អតីតយុទ្ធជន និងយុវនីតិសម្បទា បានសូមថ្លែងអំណរគុណ និងបង្ហាញចិត្តសប្បាយរីករាយ ដោយគាំទ្រចំពោះសកម្មភាពក្រុមការងាររបស់រាជរដ្ឋាភិបាលកម្ពុជា ក្រោមការដឹកនាំរបស់សម្តេចតេជោហ៊ុន សែន ជានាយករដ្ឋមន្ត្រីនៃកម្ពុជា៕
(ភ្នំពេញ)៖ លោកស្រី បាន ស្រីមុំ អនុប្រធានគណៈកម្មការអប់រំយុវជន កីឡា ធម្មការ កិច្ចកាសាសនា វប្បធម៌ និងទេសចរណ៍នៃរដ្ឋសភា បានដឹកនាំប្រតិភូសមាជិកសភាវ័យក្មេងកម្ពុជា ចូលរួមកិច្ចប្រជុំរបស់សមាជិកសភាអាយប៉ាវ័យក្មេង ស្តីពីការចូលរួមរបស់សមាជិកសភាអាយប៉ាវ័យក្មេង ក្នុងការកសាងសហគមន៍អាស៊ាន តាមរយៈប្រព័ន្ធវីដេអូ ក្នុងឱកាសនៃមហាសន្និបាតអន្តរសភាអាស៊ាន (អាយប៉ា) លើកទី៤១ ដែលសភាប្រទេសវៀតណាមធ្វើជាម្ចាស់ផ្ទះ នៅរសៀលថ្ងៃទី៨ ខែកញ្ញា ឆ្នាំ២០២០។
សមាសភាពគណៈប្រតិភូសមាជិកសភាវ័យក្មេងកម្ពុជា ចូលរួមក្នុងកិច្ចប្រជុំនេះមាន លោក សុខ សូកាន អនុប្រធានគណៈកម្មការទី៩ នៃរដ្ឋសភា លោក សន សារ៉ាណា សមាជិកគណៈកម្មការទី៣ នៃរដ្ឋសភា លោក ងួន សុជាតិ សមាជិកគណៈកម្មការទី៥ នៃរដ្ឋសភា និងលោក យឹម លាត សមាជិកគណៈកម្មការទី២ នៃរដ្ឋសភា។
នៅក្នុងបទអន្តរាគមន៍ ទៅកាន់កិច្ចប្រជុំនាពេលនេះ លោកស្រី បាន ស្រីមុំ បានមានប្រសាសន៍លើកឡើងថា កម្ពុជាគឺជាប្រទេសដែលមានយុវជនច្រើនលើសលុប។ យុវជនកម្ពុជាតំណាងឱ្យកម្លាំងពលកម្មដ៏មានសក្តានុពល និងស្វាហាប់នេះ បើយោងតាមការបែងចែកនៅក្នុងប្រជាសាស្ត្រ។ ដោយសារយុវជនបានក្លាយជាកត្តាឈានមុខក្នុងការជំរុញនូវភាពរុងរឿងនាពេលអនាគត រាជរដ្ឋាភិបាលកម្ពុជាបានខិតខំបន្ថែមទៀតក្នុងការធ្វើឱ្យយុវជនកាន់តែមានសក្តានុពល តាមរយៈធ្វើការផ្តោតលើប្រជាជន និងការអភិវឌ្ឍធនធានមនុស្ស ដោយចាត់ទុកជាវិស័យអាទិភាពនៃយុទ្ធសាស្ត្រចតុកោណដំណាក់កាលទី៤ តាមរយៈការពង្រឹងគុណភាពអប់រំ បច្ចេកវិទ្យាវិទ្យាសាស្ត្រ និងការបណ្តុះបណ្តាលបច្ចេកទេស ការលើកកម្ពស់សុខភាពសាធារណៈ និងអាហារូបត្ថម្ភ ការធ្វើឱ្យប្រសើរឡើងនូវសមភាពយេនឌ័ រ និងការគាំពារសង្គម។
លោកស្រីបន្តថា យើងទាំងអស់គ្នាពិតជាចង់ឃើញនូវអត្ថប្រយោជន៍របស់សមាជិកសភាអាយប៉ាវ័យក្មេង សម្រាប់យុវជនកម្ពុជា ក៏ដូចជាយុវជនអាស៊ាន។ ក្រោមគំនិតផ្តួចផ្តើមជាមួយនឹងការសហការយ៉ាងជិតស្និទ្ធនៃរដ្ឋ ជាសមាជិកទាំងអស់ នឹងអាចជម្រុញនូវភាពជាសហគ្រិនវ័យក្មេង ការចាប់ផ្តើម ការស្ម័គ្រចិត្ត ការបន្សាំទៅនឹងការប្រែប្រួលអាកាសធាតុ និងការផ្លាស់ប្តូរយ៉ាងឆាប់រហ័សនៃវិទ្យាសាស្ត្រ និងបច្ចេកវិទ្យា ដែលទាំងអស់នេះពិតជាមានសារៈសំខាន់ខ្លាំងណាស់សម្រាប់យុវជនសព្វថ្ងៃ។ យើងទាំងអស់គ្នាសង្ឃឹមថាគំនិតផ្តួចផ្តើមនេះនឹងពង្រឹងកិច្ចសហប្រតិបត្តិការជាមួយវេទិកាយុវជនអាស៊ានឆ្ពោះទៅរកការសម្រេចបាននូវផែនការការងារអាស៊ាន ស្តីពីយុវជន ឆ្នាំ២០១៦-២០២០ ។
ចំណែកនៅក្នុងសេចក្តីសម្រេច របស់កិច្ចប្រជុំសមាជិកសភាអាយប៉ាវ័យក្មេង ដែលបានលើកយកមកពិភាក្សាគ្នា គឺបានទទួលស្គាល់តួនាទីដ៏មានសក្តានុពល និងការចូលរួមចំណែករបស់យុវជនក្នុងការអភិវឌ្ឍជាតិនិងសមិទ្ធិផលនៃការអភិវឌ្ឍប្រកបដោយចីរភាពតាមរយៈការគិតប្រកបដោយភាពច្នៃប្រឌិត ក្នុងការកសាងសហគមន៍អាស៊ានក៏ដូចជាការប្តេជ្ញាចិត្តរបស់ពួកគេក្នុងការសម្រេចគោលដៅនៃចក្ខុវិស័យសហគមន៍អាស៊ានតាមរយៈការអនុវត្តនការការងារអាស៊ានស្តីពីយុវជនឆ្នាំ២០១៦-២០២០ និងបានបញ្ជាក់ពីភាពចាំបាច់ក្នុងការពង្រឹងសំឡេងយុវជន និងសមាជិកសភាវ័យក្មេង និងការចូលរួមរបស់ពួកគេក្នុងការអភិវឌ្ឍសេដ្ឋកិច្ចសង្គមនៃបណ្តាប្រទេសសមាជិកអាស៊ាននីមួយៗ៕
(ភ្នំពេញ)៖ យុទ្ធនាការប្រយុទ្ធប្រឆាំងគ្រឿងញៀនខុសច្បាប់ទូទាំងប្រទេស សម្រាប់ថ្ងៃទី០៨ ខែកញ្ញា ឆ្នាំ២០២០នេះ បានបង្ហាញថា កម្លាំងសមត្ថកិច្ចបានបង្ក្រាប១០ករណី ក្នុងនោះ ករណីប្រើប្រាស់៤ករណី, ជួញដូរ៦ករណី និងឃាត់ខ្លួនជនសង្ស័យ២០នាក់។
របាយការណ៍ បានឲ្យដឹងថា លទ្ធផលអនុវត្តច្បាប់ពីថ្ងៃទី០១ ខែមករា ដល់ថ្ងៃទី០៨ ខែកញ្ញា ឆ្នាំ២០២០នេះ កម្លាំងសមត្ថកិច្ច បានបង្ក្រាបចំនួន៧,៣៣២ករណី ឃាត់មនុស្ស១៤,៦៧៦នាក់ (ស្រី៩១០នាក់)៕
(ភ្នំពេញ)៖ គណៈប្រតិភូសភាស្រ្តីកម្ពុជា ដឹកនាំដោយ លោកស្រី កិត្តិសង្គហបណ្ឌិត ឃួន សុដារី អនុប្រធានទី២ នៃរដ្ឋសភា នៅរសៀលថ្ងៃទី០៨ ខែកញ្ញា ឆ្នាំ២០២០នេះ បានដឹកនាំគណៈប្រតិភូសភាស្រ្តីកម្ពុជា ចូលរួមប្រជុំគណៈកម្មាធិការសភាស្រ្តី () នាឱកាសនៃមហាសន្និបាតអន្តរសភាអាស៊ានលើកទី៤១ តាមរយៈប្រព័ន្ធវីដេអូ ក្រោមអធិបតីភាពរបស់ លោកស្រី តុង ធីហ្វុង (  ) អនុប្រធានទី១ រដ្ឋសភាវៀតណាម និងជាប្រធានក្រុមសមាជិកសភាស្រ្តីវៀតណាម ចូលរួមជាភ្ញៀវកិត្តិយស និងដោយមានលោកស្រី ង្វៀន ធ្វី អាញ់ (  ) ប្រធានគណៈកម្មការសង្គមកិច្ចរដ្ឋសភា នៃសាធារណរដ្ឋសង្គមនិយមវៀតណាម និងជាប្រធានគណៈកម្មាធិការសភាស្រ្តីនៃអន្តរសភាអាស៊ាន ()។
សូមជម្រាបផងដែរ គណៈប្រតិភូសភាស្រ្តីកម្ពុជា ចូលរួមនាពេលនេះរួមមាន លោកស្រី និន សាផុន ប្រធានគណៈកម្មការសាធារណការ ដឹកជញ្ជូន ទូរគមនាគមន៍ ប្រៃសណីយ៍ ឧស្សាហកម្ម រ៉ែ ថាមពល ពាណិជ្ជកម្ម រៀបចំដែនដី នគរូប នីយកម្ម និងសំណង់ លោកស្រី បាន ស្រីមុំ អនុប្រធានគណៈកម្មការអប់រំ យុវជន កីឡា ធម្មការ កិច្ចការ សាសនា វប្បធម៌ និងទេសចរណ៍ លោកស្រី អ៊ុន សុគន្ធា លេខាធិការគណៈកម្មការមហាផ្ទៃ ការពារជាតិ និងមុខងារសាធារណៈ លោកស្រី ម៉ក់ វណ្ណស៊ីថា សមាជិកគណៈកម្មការសុខាភិបាល សង្គមកិច្ច អតីតយុទ្ធជន យុវនីតិសម្បទា ការងារ បណ្តុះបណ្តាលវិជ្ជាជីវៈ និងកិច្ចការនារី លោកស្រី មាន សំអាន ប្រធានគណៈកម្មការសុខាភិបាល សង្គមកិច្ច អតីតយុទ្ធជន យុវនីតិសម្បទា ការងារ បណ្តុះបណ្តាលវិជ្ជាជីវៈ និងកិច្ចការនារី ព្រឹទ្ធសភា លោកស្រី ឃួន ឃុនឌី សមាជិកកគណៈកម្មការកិច្ចការបរទេស សហប្រតិបត្តិការអន្តរជាតិ ឃោសនាការ និងព័ត៌មានព្រឹទ្ធសភា។
កិច្ចប្រជុំគណៈកម្មាធិការសភាស្រ្តី នាមហាសន្និបាតអន្តរសភាអាស៊ានលើកទី៤១នេះ បានប្រព្រឹត្តធ្វើឡើងក្រោមប្រធានបទ «តួនាទីរបស់សមាជិកសភាជាស្រ្តីក្នុងការធានាការងារ និងប្រាក់ចំណូលដល់កម្មករ និយោជិតជាស្រ្តី» ដោយមានការចូលរួមពី សមាជិក សមាជិកាសភាក្នុងតំបន់អាស៊ាន និងមន្រ្តីបច្ចេកទេស សរុបប្រមាណ ៦០នាក់។
កិច្ចប្រជុំបានធ្វើការពិភាក្សា ទៅលើតួនាទីសមាជិកសភាស្ត្រីនៅក្នុងការលើកកម្ពស់សមភាពយេនឌ័រ និងការផ្តល់សិទ្ធិអំណាចដល់ស្ត្រីនៅក្នុងអាស៊ាន ជាពិសេសចូលរួមចំណែកដោះស្រាយបញ្ហារបស់ស្រ្តីនៅក្នុងវិស័យការងារក្នុងកំឡុងវិបត្តិជំងឺរាតត្បាតកូវីដ១៩ ដែលធ្វើឱ្យមានការថយចុះនៃកម្លាំងពលកម្ម និងប្រាក់ចំណូលរបស់កម្មករ និយោជិត។
ថ្លែងទៅកាន់អង្គប្រជុំ លោកស្រី កិត្តិសង្គហបណ្ឌិត ឃួន សុដារី បានលើកឡើងពីស្ថានភាពស្រ្តីកម្ពុជាថា កម្មករ និងនិយោជិតជាស្រ្តីនៅកម្ពុជាបានទទួលរងឥទ្ធិពលខ្លាំងពីវិបត្តិជំងឺរាតត្បាតកូវីដ១៩នេះ ដោយសហគ្រាសខ្នាតតូចនិងមធ្យមនៅកម្ពុជា មានប្រមាណ ៦០ភាគរយកាន់កាប់ ឬគ្រប់គ្រងដោយស្រ្តី។ ម្យ៉ាងវិញទៀត ឧស្សាហកម្មវាយនភ័ណ្ឌ និងស្បែកជើង ព្រមទាំងវិស័យទេសចរណ៍មានកម្លាំងពលកម្មស្រ្តីរហូតដល់ ៨៤ភាគរយ។
លោកស្រី បានគូសបញ្ជាក់បន្ថែមថា រាជរដ្ឋាភិបាលកម្ពុជា ក៏បានដាក់ចេញនូវយន្តការមួយចំនួនក្នុងការឆ្លើយតបទៅនឹងវិបត្តិនេះដែររួមមាន៖
* កម្មវិធីផ្ដល់សាច់ប្រាក់ជូនប្រជាពលរដ្ឋដែលមានជីវភាពក្រីក្រ និងក្រុមងាយរងគ្រោះ* ការវិនិយោគលើការអភិវឌ្ឍជំនាញសហគ្រិនស្រ្តី និងរៀបចំរចនាសម្ព័ន្ធឥណទានក្នុងវិស័យអាទិភាព* ការផ្តល់ការគាំទ្រផ្នែកហិរញ្ញវត្ថុ និងបច្ចេកទេសរួមទាំងការបំលែងឌីជីថលដល់សហគ្រាសខ្នាតមីក្រូ តូចនិងមធ្យម អភិវឌ្ឍកសិកម្មទំនើប និងកសិឧស្សាហកម្មដោយផ្តោតលើការបង្កើតប្រាក់ចំណូល ជាពិសេសសម្រាប់ស្ត្រីនៅតាម
តាងនាមឱ្យសមាជិកសភាស្រ្តីកម្ពុជា លោកស្រីបានផ្តល់អនុសាសន៍មួយចំនួនរួមមាន៖
១៖ ការកសាងគ្រឹះដែលមានភាពធន់ទ្រាំបន្ថែមទៀត និងពង្រីកលទ្ធភាពទទួលបានហិរញ្ញវត្ថុ ទីផ្សារ ការច្នៃប្រឌិត បច្ចេកវិទ្យា និងឱកាសក្នុងការរីកចម្រើន សម្រាប់សហគ្រាសមីក្រូ តូចនិងមធ្យម។ ២៖ ធានាឱ្យមានការចូលរួម និងមានតំណាងស្មើគ្នារបស់ស្ត្រីនៅក្នុងដំណើរការរៀបចំផែនការ និងការធ្វើសេចក្តីសម្រេច ជាពិសេសនៅក្នុងផែនការស្តារសេដ្ឋកិច្ចក្រោយវិបត្តិកូវីដ១៩។៣៖ ផ្តល់ការគាំទ្រផ្នែកហិរញ្ញវត្ថុ និងស្មារតីដល់ស្ត្រីដែលរងផលប៉ះពាល់ ដើម្បីជួយពួកគាត់រក្សាបាននូវការងារនិងប្រាក់ចំណូល ព្រមទាំងអាចសម្របខ្លួនទៅនឹងឱកាសការងារក្នុងគន្លងថ្មីក្រោយវិបត្តិកូវីដ។៤៖ ត្រូវផ្តោតលើប្រជាជនជាសំខាន់ ដែលស្របទៅនឹងចក្ខុវិស័យរបស់អាស៊ានដែលយកប្រជាជនជាធំ។
គណៈកម្មាធិការស្រ្តីអាយប៉ាក៏បានអនុម័តសេចក្តីសម្រេចលើប្រធានបទ «តួនាទីរបស់សមាជិកសភាជាស្រ្តីក្នុងការធានាបាននូវការងារ និងប្រាក់ចំណូលរបស់និយោជិតជាស្រ្តី» ដែលមានគោលគំនិតសំខាន់ចំនួន១០ចំនុច សំដៅជំរុញតួនាទីរបស់សមាជិកសភាក្នុងការធានាបាននូវការងារ និងប្រាក់ ចំណូលសមរម្យសម្រាប់កម្មករ និយោជិតជាស្រ្តី តាមរយៈការលើកកម្ពស់ការគាំពារសង្គម សុខភាពមាតា ការពារស្រ្តីពីអំពើហិង្សា ការផ្តល់វគ្គបណ្តុះបណ្តាលជំនាញវិជ្ជាជីវៈក្នុងបរិបទឧស្សាហកម្មទី៤ ការបង្កើតផែនការសកម្មភាពរួមគ្នាដើម្បីធានារក្សាបាននូវការងារ និងប្រាក់ចំណូលកាន់តែប្រសើរសម្រាប់កម្មករនិយោជិតជាស្រ្តីទាំងក្នុងប្រព័ន្ធ និងក្រៅប្រព័ន្ធ ក៏ដូចជាផ្តល់ការគាំទ្រ ទាំងផ្នែកធនធាន និងបច្ចេកទេសដល់សហគ្រិនជាស្រ្តី៕
(ភ្នំពេញ)៖ លោក ឃួង ស្រេង អភិបាលរាជធានីភ្នំពេញ និងលោកស្រី នាល្ងាចថ្ងៃទី០៨ ខែកញ្ញា ឆ្នាំ២០២០ បានអញ្ជើញក្នុងពិធីបុណ្យកាន់បិណ្ឌវេនទី០៧ នៅវត្តទួលសន្តិវន្តហៅវត្តទួលអស់លោក ក្នុងសង្កាត់គីឡូម៉ែតលេខ ៦ ខណ្ឌប្ញស្សីកែវ រាជធានីភ្នំពេញ។
ពិធីបុណ្យត្រូវបានធ្វើឡើងនាល្ងាចថ្ងៃអង្គារទី៨ ខែកញ្ញា ឆ្នាំ២០២០ ដោយមានការជួបជុំពុទ្ធបរិស័ទភ្ញៀវកត្តិយស នមស្ការព្រះរតនត្រ័យ សមាទានសីល និមន្តព្រះសង្ឃចម្រើនព្រះបរិត្ត និងសម្ដែងទេសនា។ លុះដល់ថ្ងៃទី០៩ កញ្ញា វេលាម៉ោង ០៩ព្រឹក ប្រគេនយាគូដល់ព្រះសង្ឃរាប់បាត្រ បង្សុកូល វេរភត្តាហា ប្រគេនព្រះសង្ឃនិងពហូទេវា ដាឆ្លងជាកិច្ចបង្ហើយបុណ្យ។
ពិធីកាន់បិណ្ឌត្រូវធ្វើឡើងចាប់ពីថ្ងៃ១រោច រហូតដល់ថ្ងៃ១៥រោច ខែភទ្របទ ជា កាលបរិច្ឆេទ ដែលសន្មតទុកថា ជាថ្ងៃបុណ្យភ្ជុំបិណ្ឌ ។ នៅថ្ងៃនោះមហាជន ប្រុស ស្រី ក្មេង ចាស់នៅទូទាំងប្រទេសកម្ពុជានាំគ្នា ទៅធ្វើបុណ្យនៅវត្តដោយ មានទឹកមុខរីករាយ ស្រស់ស្រាយពោរពេញទៅដោយជំនឿជឿជាក់ ចំពោះព្រះពុទ្ធសាសនា ជឿបុណ្យជឿបាបជឿកម្មផល ។ ទាំងអស់គ្នាសសុទ្ធតែមានសម្លៀក បំពាក់ល្អៗ ថ្មីៗ យ៉ាងប្រណីត។
សម្រាប់ពិធីបុណ្យនេះនៅគ្រប់វត្តទូទាំង ប្រទេសមាន ឧបាសក ឧបាសិកា មហាជន មូលមីរគ្រឹកគគ្រេងធ្វើឱ្យបរិយាកាសនៅក្នុងវត្តមានភាពឱឡារិកអធិកអធមក្រៃលែងសំឡេងភ្លេងពិណពាទ្យ ឬ ភ្លេងប្រពៃណីបានបន្លឺរងំរណ្តំពីរោះត្រជាក់ដល់សោតិន្ទ្រិយារម្មណ៍និងគួរឱ្យរំភើបរីករាយ ពន់ ប្រមាណ។
នាឱកាសនោះ លោក ឃួង ស្រេង បាននាំយកគ្រឿងឧបភោគ បរិភោគ ប្រគេនដល់ព្រះសង្ឃគង់ចាំព្រះវស្សា ក្នុងវត្តទួលអស់លោក រួមមាន៖ ថវិកា ចំនួន ២៣.៤២០.០០០រៀល និង ១៤៥០ដុល្លារ, អង្ករ ១០០គីឡូក្រាម, មី ២០កស, ទឹកក្រូច ៥០កេស, ទឹកសុទ្ឋ ៥០កេស, ទឹកដោះគោខាប់ ១កេស, ស្ករស ៥០គីឡូក្រាម, សាដក ៣៤, ចែកក្រណាត់ ស ចំនួន ៥០ដុំ, ផ្លែឈើ ៣៥កន្ត្រក និងប្រគេនចៅអធិការ ៤០ម៉ឺនរៀល គ្រូសូត្រស្តាំ ឆ្វេង ១អង្គ ២០ម៉ឺន, តាអាចារ្យ ២០ម៉ឺនរៀល, ប្រគេន ២០ម៉ឺនដល់ព្រះសង្ឃទេសនា និងប្រគេនព្រះសង្ឃ ៣០អង្គ ចំនួន ៥ម៉ឺនរៀលក្នុង១អង្គ និងសិស្ស និសិត្យ ១៥នាក់ ម្នាក់ៗ ទទួលបាន ១ម៉ឺនរៀល៕
(ប៉ៃលិន)៖ នៅថ្ងៃទី៨ ខែកញ្ញា ឆ្នាំ២០២០ លោក ផាន់ ចាន់ធុល អភិបាលខេត្តប៉ៃលិន អមដំណើរដោយថ្នាក់ដឹកនាំ មន្ត្រីរាជការ និងក្រុមការងារ បានអញ្ជើញចុះជួបសំណេះសំណាល ជាមួយលោកគ្រូ អ្នកគ្រូ និងសិស្សានុសិស្ស ព្រមទាំងពិនិត្យមើលការ អនុវត្តស្តង់ដាអនាម័យ ក្នុងអំឡុងនៃការបើកដំណើរការសាលារៀនឡើងវិញ នៅតាមសាលារៀនមួយចំនួនក្នុងខេត្តប៉ៃលិន ក្រោយក្រសួងអប់រំបានធ្វើការផ្អាកការសិក្សានៅតាមសាលារៀនទាំងរដ្ឋ និងឯកជន ជាបណ្ដោះអាសន្នកន្លងមកនេះ ដោយសារការផ្ទុះរីករាលដាលនូវជម្ងឺកូវីដ-១៩។
លោក ផាន់ ចាន់ធុល បានឱ្យដឹងថា ក្រសួងអប់រំ បានចេញសេចក្តីណែនាំ ដល់គ្រឹះស្ថានសិក្សាទាំងអស់ឱ្យយកចិត្តទុកដាក់ អនុវត្តន៍នូវវិធានអនាម័យ និងគម្លាតសុវត្ថិភាពនៅក្នុងថ្នាក់រៀន ដើម្បីបង្ការការឆ្លងជំងឺ ដូចជា៖
*ទី១៖ នៅមុនបើកទ្វារសាលារៀន នៅតាមគ្រឹះស្ថានអប់រំទាំងរដ្ឋ និងឯកជន ក៍បានធ្វើសកម្មភាពបោសសំអាត និងបាញ់ថ្នាំសម្លាប់មេរោគនៅតាមបរិស្ថានសាលា និងនៅក្នុងថ្នាក់រៀន រៀបចំកន្លែងលាងដៃ រៀបចំបន្ទប់ទឹកឲ្យស្អាត
*ទី២៖ ថ្នាក់រៀនត្រូវមានកម្រិតសិស្សមិនឲ្យលើសពី ២០នាក់ទេ ពោលគឺចាប់ពី ១៥នាក់ទៅ ២០នាក់ក្នុងមួយថ្នាក់ ហើយត្រូវមានការវិភាគឆ្លាស់គ្នាក្នុងការចូលរៀនផ្ទាល់ជាមួយ លោកគ្រូ អ្នកគ្រូ នៅសាលារៀន ដោយនៅតែរក្សាការបង្រៀនពីចម្ងាយ () ឲ្យនៅដដែល ហើយសម្រាប់សិស្សានុសិស្សដែលរៀននៅសាលា តម្រូវឲ្យមានការរក្សាគម្លាតឲ្យបាន
*ទី៣៖ ត្រូវមានការវាស់កំដៅនៅច្រកទ្វាររបង បាញ់អាកុល និងធ្វើការលាងដៃមុននឹងចូលបន្ទប់រៀន ហើយត្រូវរៀបចំវេចខ្ចប់អាហារមកពីផ្ទះដោយក្រសួង មិនអនុញ្ញាតឲ្យមានការលក់ដូរ នៅក្នុងបរិវេណសាលា នៅក្រៅរបងជាប់សាលាឡើយ ដើម្បីកាត់បន្ថយការ ជួបជុំគ្នានៅកន្លែងលក់ដូរចំណីអាហារ នៅពេលចេញលេងសម្រាក។
អភិបាលខេត្ត បានផ្តាំផ្ញើដល់ក្មួយៗសិស្សានុសិស្សទាំងអស់ ត្រូវយកចិត្តទុកដាក់សិក្សារៀនសូត្រ លើគ្រប់មុខវិជ្ជារបស់ខ្លួន ដើម្បីទទួលបាននូវលទ្ធផលល្អ សម្រាប់ការប្រឡងផ្សេងៗ នាពេលខាងមុខ ជាពិសេសធ្វើខ្លួនជាសិស្សល្អ ជាកូនល្អនៅក្នុងគ្រួសារ សម្រាប់បន្តវេណ ចូលរួមអភិវឌ្ឍន៍សង្គម និងប្រទេសជាតិឱ្យមានការរីកចំរើនឡើងបន្ថែមទៀត ក្នុងនោះមន្ត្រីជំនាញ អាជ្ញាធរមូលដ្ឋាន និងលោកគ្រូ អ្នកគ្រូ ត្រូវសហការគ្នា សាមគ្គីគ្នា ធ្វើការផ្សព្វផ្សាយឱ្យបានទូលំទូលាយដល់មូលដ្ឋាន អំពីវិធានអនាម័យ និងការការពារ ដើម្បីរួមគ្នាបង្ការ និងទប់ស្កាត់ការរីករាលដាលនៃជំងឺឆ្លងកូវីដ-១៩ នៅក្នុងសហគម និងក្នុងប្រទេសរបស់យើង៕
(បាត់ដំបង)៖ លោក ងួន រតនៈ អភិបាលខេត្ត និងជាប្រធានគណៈបញ្ជាការ រដ្ឋបាលឯកភាពខេត្តបាត់ដំបង នៅថ្ងៃទី០៨ ខែកញ្ញា ឆ្នាំ២០២០នេះ បានជំរុញឲ្យមន្ត្រីជំនាញពាក់ព័ន្ធ បន្តធ្វើការទប់ស្កាត់ ការពារជំងឺឆ្លងកូវីដ-១៩ និងការពារសន្តិសុខជូនប្រជាពលរដ្ឋ ក្នុងរដូវកាន់បិណ្ឌ និងបុណ្យភ្ជុំបិណ្ឌ ប្រពៃណីជាតិខាងមុខនេះ។
ការជុំរុញបែបនេះ ធ្វើឡើងក្នុងឱកាសដែល លោក ងួន រតនៈ ដឹកនាំកិច្ចប្រជុំ គណៈបញ្ជាការរដ្ឋបាលឯកភាពខេត្តបាត់ដំបង ប្រចាំខែសីហា ឆ្នាំ២០២០ នៅសាលាខេត្ត ដោយមានការចូលរួម ពីថ្នាក់អភិបាលរងខេត្ត កងកម្លាំង ប្រតិបត្តិការសឹករងបាត់ដំបង អភិបាលក្រុងស្រុក មន្ទីរជំនាញនានាជុំវិញខេត្តចូលរួមផងដែរ នារសៀលថ្ងៃទី០៨ ខែកញ្ញា ឆ្នាំ២០២០នេះ។
បន្ទាប់ពីប្រធានមន្ទីរជំនាញរដ្ឋបាលក្រុង ស្រុក បានឡើងរាយការណ៍ ពីលទ្ធផលការងារ និងមានបញ្ហាប្រឈមនានា ជូនថ្នាក់ដឹកនាំផ្តល់ការណែនាំ និងជួយធ្វើការដោះស្រាយ ពាក់ព័ន្ធនឹងការសុខសុវត្ថិភាព នៅតាមវត្តអារាម និងភោជនីយដ្ឋាននានា ក្នុងអំឡុងជំងឺកូវីដ-១៩ ជូនប្រជាពលរដ្ឋនៅតាមមូលដ្ឋាន ក្នុងដែនសមត្ថកិច្ចរបស់ខ្លួន។
ក្នុងនោះ ក៏មានការអានរបាយការណ៍ ដោយលោក យី សុងគី ប្រធានមន្ទីរអប់រំ យុវជន និងកីឡាខេត្ត ស្តីពីការដាក់ឲ្យដំណើរការចូលសិក្សា នៅតាមសាលារៀន ឡើងវិញមួយចំនួនក្នុងតំណាក់កាលទី២ តាមរយៈអនឡាញ និងតាមរយៈចូលរៀន ក្នុងថ្នាក់ដោយផ្ទាល់ ដោយអនុវត្តតាមការណែនាំរបស់ក្រសួងអប់រំ និងក្រសួងសុខាភិបាល ដោយឲ្យកូនសិស្សអង្គុយមានគម្លាតពីគ្នា រក្សាសុវត្តិភាពគម្លាតសង្គម ដើម្បីទប់ស្កាត់ការរីករាលដាលឆ្លងជំងឺកូវីដ-១៩ ដោយពាក់ម៉ាស លាងដៃជាមួយសាប៊ូ និងអាល់កុលជាប្រចាំ ដោយរៀនក្នុងថ្នាក់តាមរបៀបផ្លាស់វេណគ្នា កាត់បន្ថយចំនួន សិស្សកុំឲ្យច្រើនពេក សម្រាប់ក្នុងថ្នាក់នីមួយៗ។
ក្នុងកិច្ចប្រជុំនេះដែរ រដ្ឋបាលខេត្ត បានផ្សព្វផ្សាយលិខិត របស់ក្រសួងមហាផ្ទៃ ស្តីពីការទប់ស្កាត់ក្រុមយុវជនមួយចំនួន បានបង្កចលាចលបំផុសបំផុល ញុះញង់ ធ្វើឲ្យវឹកវរក្នុងសង្គមតាមរយៈបណ្តាញព័ត៌មានសង្គមនានាផងដែរ។
លោក ងួន រតនៈ បានធ្វើការកោតសសើរ ដល់មន្រ្តីជំនាញនៅតាមស្ថាប័ននានា បានខិតខំធ្វើការងារនេះ បានល្អប្រសើរសម្រេចជោគជ័យ និងសូមឲ្យមន្រ្តីបន្តធ្វើការងារបម្រើប្រជាពលរដ្ឋ ជាពិសេសជនក្រីក្រ ជនងាយរងគ្រោះ និងយកចិត្តទុកដាក់អនុវត្តគោលនយោបាយភូមិ-ឃុំមានសុវត្ថិភាព នៅតាមមូលដ្ឋាន។
លោកប្រធានគណៈបញ្ជាការ បានផ្តាំផ្ញើដល់ពលរដ្ឋបន្ត ការពារការឆ្លងរីករាលដាលជំងឺកូវីដ-១៩ តាមការណែនាំរបស់ក្រសួងសុខាភិបាល នៅតាមសហគមនានា។ អាជ្ញាធរមូលដ្ឋាន ត្រូវតាមដានការឆ្លងជំងឺឈីក និងការពារឲ្យបាន ដែលកំពុងកើតមានឡើង នៅកន្លែងមូលដ្ឋានមួយចំនួន ហើយទប់ស្កាត់កុំឲ្យកើតមានឡើង។
ដោយឡែកស្រុកមួយចំនួន នៅមានករណីទំនាស់រឿងដីធ្លី ដោយមានប្រជាពលរដ្ឋចូលកាន់កាប់ទន្រ្ទានដី យកធ្វើជាកម្មសិទ្ធដោយខុសច្បាប់ ដូច្នេះអាជ្ញាធរមូលដ្ឋាន ត្រូវធ្វើការដោះស្រាយឲ្យអស់កុំឲ្យមានករណីនេះកើតមានបន្តទៀត។
លោក ងួន រតនៈ បានធ្វើការបូកសរុបក្នុងកិច្ចប្រជុំនេះ ដោយបានលើកឡើងពីបញ្ហាគ្រឿងញៀន នៅតែកើតមានឡើង ពុំទាន់បង្រ្កាបអស់នៅឡើយនៅតាមមូលដ្ឋាន នានា។ នៅថ្ងៃឈប់ ថ្ងៃបុណ្យភ្ជំបិណ្ឌ យើងត្រូវតែគោរពយ៉ាងតឹងរឹងបំផុត ក្នុងការទប់ស្កាត់ឆ្លងជំងឺកូវីដ-១៩នេះ ឲ្យបានល្អបំផុត ព្រោះបុណ្យភ្ជំបិណ្ឌនេះ ពុទ្ធបរិស័ទ្ធមានការប្រមូលផ្តុំគ្នាច្រើន នៅតាមក្នុងវត្តអារាមគ្រប់វត្ត។
លោកបានបញ្ជាក់អំពីក្រុមមនុស្សមួយចំនួន បានដើរញុះញង់ បំផុសបំផុល បំពុលបរិយាកាសសង្គមជាតិ បង្កអសន្តិសុខសង្គម ដែលចេតនា ចិញ្ចឹមចិត្តចង់បំផ្លាញសង្គមជាតិ ដែលកំពុងមានសុខសន្តិភាពពេញលេញ និងការអភិវឌ្ឍន៍ កំពុងមានការរីកចំរើននាពេលបច្ចុប្បន្ន៕
(កំពង់ឆ្នាំង)៖ នៅថ្ងៃច័ន្ទទី៧ ខែកញ្ញា ឆ្នាំ២០២០ ការបើកដំណើរការឡើងវិញនូវគ្រឹះស្ថានសិក្សា ថ្នាក់បឋមសិក្សាក្នុងដំណាក់កាលទី២ ប្រកបដោយសុវត្ថិភាព និងប្រសិទ្ធភាព ក្នុងការបើកឲ្យ ដំណើរការនៅគ្រឹះស្ថាន សិក្សាឡើងវិញ និងដំណាក់កាលទី២នេះ ក្រសួងបានណែនាំដល់មន្ទីរអប់រំ យុវជន និងកីឡាខេត្ត ការិយាល័យអប់រំ នៃរដ្ឋបាលស្រុក ក្រុង គ្រប់គ្រឹះស្ថាន បឋមសិក្សាសាធារណៈ មាតា បិតា អ្នកអាណាព្យាបាលសិស្សានុសិស្សព្រមទាំងគណៈគ្រប់គ្រងសាលារៀន គណៈទ្រទ្រង់សាលារៀន ស្ដីពីការត្រៀមលក្ខណៈ និងការបើកដំណើរការគ្រឹះស្ថានបឋម សិក្សាឡើងវិញ។
លោក សែម ស៊ីម នាយកសាលាបឋមសិក្សាអាឡែង បានប្រាប់អង្គភាពព័ត៌មាន   នៅព្រឹកថ្ងៃច័ន្ទ ទី៧ ខែកញ្ញា ឆ្នាំ២០២០នេះថា ការបើកឲ្យដំណើរការគ្រឹះស្ថានសិក្សា បឋមសិក្សាឡើងវិញក្នុងដំណាក់កាលទី២នេះ គឺអនុវត្តទៅតាមការណែនាំរបស់ក្រសួងអប់រំ យុវជន និងកីឡា តាមរយៈការិយាល័យអប់រំ ស្រុករលាប្អៀរ ដែលលោកបានអញ្ជើញទៅទទួល ការណែនាំពីលោកប្រធានការិយាល័យស្រុករលាប្អៀរដោយផ្ទាល់ ដោយមានការណែនាំដូចខាងក្រោម៖
*ទី១៖ ដើម្បីបើកដំណើរការគ្រឹះស្ថានបឋមសិក្សាឡើងវិញ អ្នកគ្រប់គ្រងគ្រឹះស្ថានបថមសិក្សាទាំងអស់ត្រូវពិនិត្យលក្ខណៈសម្បត្តិរបស់គ្រឹះស្ថានសិក្សារបស់ខ្លួនដូចតទៅ៖
*អនុវត្តតាមគោលការណ៍ ប្រតិបត្តិស្តង់ដាសម្រាប់ដំណើរការសាលារៀនឡើងវិញ ក្នុងបរិបទកូវីដ-១៩ ជាពិសេសពង្រឹងការអនុវត្តវិធានការ ការពារទប់ស្កាត់ និងឆ្លើយតបការរីករាលដាលជំងឺកូវីដ-១៩ របស់ក្រសួងសុខា ភិបាលដូចជា៖ ការរៀបចំបរិស្ថានសិក្សាប្រកបដោយសុវត្ថិភាព ផាសុកភាព និងមេត្រីភាព។
*ត្រូវអនុវត្តវិធានការសម្លាប់មេរោគមុននឹងសិស្សានុសិស្សចូលរៀន ពិសេសបន្ទប់រៀនបណ្ណាល័យ បន្ទប់ពិសោធន៍ អាហាដ្ឋាន បង្គន់អនាម័យ កន្លែងលាងសម្អាតដៃ អគារនានា សួនកម្សាន្ត និងសម្ភារៈប្រើប្រាស់ចាំបាច់ផ្សេងៗ។
*ត្រូវរៀបចំធ្វើអនាម័យបោសសម្អាតបន្ទប់រៀនអគារនានា និងបរិវេណគ្រឹះស្ថានសិក្សានឹងត្រូវគ្រប់គ្រងការទុកដាក់សំរាមឲ្យបានត្រឹមត្រូវប្រចាំថ្ងៃ។
សិស្សដែលត្រូវចូលរៀន ត្រូវរៀបចំក្នុងមួយថ្នាក់ពី ១៥ ទៅ២០នាក់ ដោយមានពាក់ម៉ាស និងពិនិត្យកំដៅ ព្រមទាំងលាងដៃនឹងអាកុល ឬជែលជារៀងរាល់ថ្ងៃមុននឹងចូលបន្ទប់រៀន ហើយត្រូវរៀបចំ តុ កៅអីឲ្យសិស្សរៀន ដោយមានគម្លាត២ម៉ែត្រ ពីគ្នាផងដែរ។
លោកគ្រូ សៅ សារិន ប្រធានការិយាល័យអប់រំ ស្រុករលាប្អៀរ ក៏បានផ្ដល់បទសម្ភាសន៍ដល់អង្គភាពព័ត៌មាន   តាមទូរសព្ទនៅរសៀលថ្ងៃទី៧ ខែកញ្ញា ឆ្នាំ២០២០ថា ក្នុងការដំណើរការបើកឲ្យសិស្សចូលរៀនឡើងវិញនេះផ្អែកទៅលើលិខិតបទដ្ឋានគតិយុត្ត៣ ដែលក្រសួងអប់រំ ទើបតែបានទម្លាក់ជូនមកការិយាល័យអប់រំរបស់លោករួមមាន៖
*ទី១៖ លិខិតលេខ៣៧ របស់មត្តេយ្យសិក្សា*ទី២៖ លិខិតលេខ៣៨ របស់បឋមសិក្សា*ទី៣៖ លិខិតលេខ៣៩ អយ កសណន៖ របស់ក្រសួងអប់រំស្តីពីការបើកបង្រៀនឡើងវិញ។
មុននឹងបើកឲ្យដំណើរការនូវការសិក្សាឡើងវិញនេះ លោកក៏បានប្រជុំផ្សព្វផ្សាយនាយកសាលាទាំងអស់ ដោយផ្តោតសំខាន់៖
*ទី១៖ បង្កើន និងពង្រឹងភារកិច្ចរបស់គណៈកម្មការសុខភាពសិក្សា តាមគ្រឹះស្ថានសិក្សានីមួយៗ ដោយកំណត់សមត្ថភាពនិងភារកិច្ចច្បាស់លាស់។*ទី២៖ ដាក់បញ្ជូន និងពង្រឹង អនុវត្តសកម្មភាព លើកកំពស់សុខភាពសិក្សា ដែលបានកំណត់នៅក្នុងបរិបទនិងក្នុងបទបញ្ជាផ្ទៃក្នុងរបស់គ្រឹះស្ថានសិក្សានីមួយៗ នឹងសហការជាមួយអាជ្ញាធរមូលដ្ឋាន ក្នុងការពិនិត្យលទ្ធ ភាពស្វែងរកសម្ភារមូលនិធិ ឃុំ សង្កាត់ ឬប្រភពផ្សេងៗដើម្បីជួយដល់គ្រឹះស្ថាន សិក្សានិងជួយលើកកម្ពស់ទឹកស្អាត និងអនាម័យល្អ៕
(បន្ទាយមានជ័យ)៖ ជនសង្ស័យម្នាក់លួចម៉ូតូគេយកទៅបញ្ចាំ រួចយកលុយទៅផឹកស៉ីអស់ ត្រូវកម្លាំងកងរាជអាវុធហត្ថក្រុងប៉ោយប៉ែត ដឹកនាំដោយលោកវរសេនីយ៍ត្រី នួន នីណារ៉ូ ចាប់ខ្លួនបាននៅថ្ងៃទី០៧ ខែកញ្ញា ឆ្នាំ២០២០ ស្ថិតក្នុងបន្ទប់ជួលមួយកន្លែង នៅភូមិក្បាលស្ពាន១ សង្កាត់ប៉ោយប៉ែត។
លោកវរសេនីយ៍ត្រី នួន នីណារ៉ូ បានឲ្យដឹងថា ជនសង្ស័យឈ្មោះ ណា រ៉ាដា ហៅតឿ អាយុ៣១ឆ្នាំ បានធ្វើសកម្មភាពលួចយកម៉ូតូរបស់ជនរងគ្រោះឈ្មោះ ជួន សារិត អាយុ២៩ឆ្នាំ រស់នៅភូមិវល្លិ៍ ឃុំគោករមៀត ស្រុកថ្មពួក ខេត្តបន្ទាយមានជ័យ។
ក្រោយចាប់ខ្លួនជនសង្ស័យបានសារភាពថា ខ្លួនពិតជាបានលួចម៉ូតូ ម៉ាកហុងដាវ៉េវ ពណ៌ខៀវលាយទឹកប្រាក់ គ្មានស្លាកលេខពិតប្រាកដមែន ហើយក្រោយធ្វើសកម្មភាពរូបគេ បានយកទៅបញ្ចាំប្រាក់ចំនួន៤,០០០បាត (ប្រហែល៥០ម៉ឺនរៀល) ហើយដើរស៊ីចាយជាមួយមិត្តភ័ក្រអស់ហើយ។
បច្ចុប្បន្នក្រោយបញ្ចប់ការសួរនាំ កម្លាំងអាវុធហត្ថជំនាញ បានទាក់ទងទៅយកម៉ូតូពីកន្លែងបញ្ចាំ ដើម្បីប្រគល់ជូនម្ចាស់ដើមវិញ ខណៈជនសង្ស័យបានកសាងសំណុំរឿង ដើម្បីបញ្ជូនទៅចាត់ការបន្ដតាមនីតិវិធី៕
(ប៉ៃលិន)៖ ដំឡូងមីជាដំណាំមានអំណោយផលខ្ពស់មួយសម្រាប់ប្រជាពលរដ្ឋនៅក្នុងខេត្តប៉ៃលិន ដែលមានព្រំដែនជាប់នឹងប្រទេសថៃ។ រដ្ឋមន្ត្រីក្រសួងពាណិជ្ជកម្ម លោក ប៉ាន សូរស័ក្តិ បានណែនាំមន្ត្រីពាណិជ្ជកម្ម និងអ្នកពាក់ព័ន្ធក្នុងខេត្តប៉ៃលិនទាំងអស់ ត្រូវសហការគ្នាឱ្យជិតស្និទ្ធ ដើម្បីរក្សាបាននូវចីរភាពផលិតកម្ម និងបង្កើនការនាំចេញដំឡូងមីនេះ។
លោករដ្ឋមន្ត្រីពាំណិជ្ជកម្ម បានណែនាំបែបនេះក្នុងពេលជួបសំណេះសំណាលជាមួយសភាពាណិជ្ជកម្ម និងសមាគមអ្នកនាំចេញដំឡូងមីនៅខេត្តប៉ៃលិន នៅថ្ងៃទី០៧ ខែកញ្ញា ឆ្នាំ២០២០។ កិច្ចសំណេះសំណាលនេះ ក៏មានការចូលរួមពីលោក ផាន់ ចាន់ធុល អភិបាលខេត្តប៉ៃលិន ព្រមទាំងមន្ត្រីពាក់ព័ន្ធក្នុងខេត្តមួយចំនួនទៀត។
ក្នុងកិច្ចសំណេះសំណាលនោះ លោក ប៉ាន សូរស័ក្តិ បានលើកឡើងថា របរដាំដំឡូងមី នៅក្នុងខេត្តប៉ៃលិន បានរួមចំណែកយ៉ាងសំខាន់ក្នុងការលើកកម្ពស់ជីវភាពរបស់ប្រជាពលរដ្ឋ ហើយក៏បានកាត់បន្ថយការធ្វើចំណាកស្រុកផងដែរ។ លោករដ្ឋមន្ត្រី បានណែនាំមន្ត្រីមន្ទីរពាណិជ្ជកម្ម សភាពាណិជ្ជកម្ម និងសមាគមអ្នកនាំចេញដំឡូងមី ក៏ដូចជាភាគីពាក់ព័ន្ធត្រូវសហការឱ្យជិតស្និទ្ធ ដើម្បីដោះស្រាយបញ្ហាប្រឈម និងកើតមានឡើងនៅក្នុងខ្សែច្រវ៉ាក់តម្លៃផលិតផលកសិ-ពាណិជ្ជកម្មដំឡូងមី ដើម្បីរក្សាបានចីរភាពបរិមាណផលិតកម្ម និងបង្កើនបរិមាណនាំចេញ។
លោករដ្ឋមន្ត្រីបានគូសបញ្ជាក់ថា «សមាគមនាំចេញជាតួអង្គសំខាន់មួយក្នុងចំណោមតួអង្គពាក់ព័ន្ធទាំងអស់នៅក្នុងខ្សែច្រវ៉ាក់តម្លៃផលិតផលកសិ-ពាណិជ្ជកម្មដំឡូងមី ហើយក៏ជាឪពុកជាម្តាយរបស់អាជីវករ ផលិតករ ម្ចាស់ឃ្លាំងសម្ងួត រោងចក្រ/សិប្បកម្មកែច្នៃនៅក្នុងខ្សែច្រវ៉ាក់តម្លៃផលិតផលកសិ-ពាណិជ្ជកម្មដំឡូងមីទាំងមូលផងដែរ។ ដូច្នេះត្រូវមានការសាមគ្គីគ្នាជាធ្លុងក្នុងការកសាងសមាគមឱ្យមានភាពរីកចម្រើន និងបែងចែកភោគផលប្រកបដោយសមធម៌ តម្លាភាព គណនេយ្យភាព និងប្រកៀកស្មាគ្នា ដោះស្រាយបញ្ហាគ្រប់រូបភាព»។
លោករដ្ឋមន្ត្រីពាណិជ្ជកម្ម ក៏បានណែនាំឱ្យសមាគមអ្នកនាំចេញនេះ ត្រូវទាក់ទងជាមួយប្រធានមន្ទីរពាណិជ្ជកម្មខេត្ត ដើម្បីស្វែងរកដំណោះស្រាយពីអភិបាលជួយដោះស្រាយរាល់បញ្ហាកកស្ទះផលិតផលដំឡូងមី។
លោករដ្ឋមន្ត្រី ក៏បានលើកទឹកចិត្តឱ្យគ្រប់ភាគីពាក់ព័ន្ធទាំងអស់សហការគ្នាក្នុងការពង្រឹងការអភិវឌ្ឍខ្សែច្រវ៉ាក់តម្លៃផលិតផលកសិ-ពាណិជ្ជកម្មដំឡូងមី និងជួយធ្វើឱ្យផលិតផលនេះមានការកើនឡើងទាំងបរិមាណ និងគុណភាពនៅក្នុងទីផ្សារនាំចេញមួយកម្រិតទៀត។
បន្ទាប់ពីបញ្ចប់កិច្ចសំណេះសំណាលលោករដ្ឋមន្ត្រី ក៏បានធ្វើទស្សនកិច្ចសិក្សានៅក្រុមហ៊ុន  និងក្រុមហ៊ុនវេចខ្ចប់ផ្លែមៀន ប៉ៃលិន ដើម្បីសិក្សាស្វែងយល់បន្ថែមពីសក្កដានុពល ស្ដង់ដាអនាម័យ និងខ្សែច្រវ៉ាក់ ផលិតកម្មរបស់ក្រុមហ៊ុនផងដែរ។
យោងតាមរបាយការណ៍បានឱ្យដឹងថា ខេត្តប៉ៃលិនមានផ្ទៃដីដាំដុះដំឡូងមី ជិត ៤៩ហិកតា និងមានទិន្នផលជាង ១លានតោន ដែល ៩០% នៃទិន្នផលសរុបបាននាំចេញទៅកាន់ប្រទេសថៃ និងវៀតណាម និង១០%ទៀត សម្រាប់កែច្នៃក្នុងស្រុកដើម្បីនាំចេញ។ ចំណុចជាសក្តានុពលនោះ គឺខេត្តប៉ៃលិន មានឃ្លាំងស្តុក និងឡសម្ងួតចំនួន ១៦កន្លែង ដែលអាចមានវិសាលភាពរក្សាទុកដំឡូងមីស្ងួតបានរហូតដល់ជាង ១០ម៉ឺនតោន៕


(ភ្នំពេញ)៖ ក្នុងកិច្ចប្រជុំគណៈកម្មាធិការសភាស្រ្តី () តាមប្រព័ន្ធវីដេអូនៅថ្ងៃទី០៨ ខែកញ្ញា ឆ្នាំ២០២០នេះ លោកស្រីកិត្តិសង្គហបណ្ឌិត ឃួន សុដារី អនុប្រធានទី២ រដ្ឋសភា បានលើកឡើងថា ជំងឺកូវីដ១៩ បានបង្កផលប៉ះពាល់ខ្លាំងដល់ស្ត្រីជាកម្មករ និយោជិត ក្នុងវិស័យវាយណភណ្ឌកាត់ដេរសម្លៀបំពាក់ ស្បែកជើង និងទេសចរណ៍។
គណៈកម្មាធិការសភាស្រ្តីនៃអន្តរសភាអាស៊ាន នៅរសៀលថ្ងៃនេះ បានបើកកិច្ចប្រជុំតាមរយៈប្រព័ន្ធវីដេអូ ក្រោមអធិបតីភាពលោកស្រី តុង ធីហ្វុង (  ) អនុប្រធានទី១ រដ្ឋសភាវៀតណាម និងជាប្រធានក្រុមសមាជិកសភាស្រ្តីវៀតណាម ចូលរួមជាភ្ញៀវកិត្តិយស និងមានលោកស្រី ង្វៀន ធ្វី អាញ់(  ) ប្រធានគណៈកម្មការសង្គមកិច្ចរដ្ឋសភា នៃសាធារណរដ្ឋសង្គមនិយមវៀតណាម និងជាប្រធានគណៈកម្មាធិការសភាស្រ្តីនៃអន្តរសភាអាស៊ាន()។
កិច្ចប្រជុំធ្វើឡើងក្រោមប្រធានបទ «តួនាទីរបស់សមាជិកសភាជាស្រ្តីក្នុងការធានាការងារ និងប្រាក់ចំណូលដល់កម្មករ និយោជិតជាស្រ្តី» ដោយមានការចូលរួមពីអនុប្រធានទី១ រដ្ឋសភាវៀតណាម និងអនុប្រធានរដ្ឋសភាហ្វីលីពីន ព្រមទាំងសមាជិក សមាជិកាសភាក្នុងតំបន់អាស៊ាន និងមន្ត្រីបច្ចេកទេសសរុបប្រមាណ ៦០នាក់។
កិច្ចប្រជុំបានពិភាក្សាទៅលើតួនាទីសមាជិកសភាស្ត្រីនៅក្នុងការលើកកម្ពស់ សមភាពយេនឌ័រ និងការផ្តល់សិទ្ធិអំណាចដល់ស្ត្រីនៅក្នុងអាស៊ាន ជាពិសេសចូលរួមចំណែកដោះស្រាយបញ្ហារបស់ស្រ្តីនៅក្នុងវិស័យការងារក្នុងកំឡុងវិបត្តិជំងឺរាតត្បាតកូវីដ១៩ ដែលធ្វើឱ្យមានការថយចុះនៃ កម្លាំងពលកម្ម និងប្រាក់ចំណូលរបស់កម្មករ និយោជិត។
លោកស្រីកិត្តិសង្គហបណ្ឌិត ឃួន សុដារី អនុប្រធានទី២ រដ្ឋសភា ដែលដឹកនាំប្រតិភូសភាស្ត្រីកម្ពុជា បានលើកឡើងពីស្ថានភាពស្រ្តីកម្ពុជាថា កម្មករ និងនិយោជិតជាស្រ្តីនៅកម្ពុជាទទួលរងឥទ្ធិពលខ្លាំងពីវិបត្តិជំងឺរាតត្បាតនេះ ដោយសហគ្រាសខ្នាតតូចនិងមធ្យមនៅកម្ពុជា មានប្រមាណ៦០ភាគរយ កាន់កាប់ឬគ្រប់គ្រងដោយស្រ្តី។ ម្យ៉ាងវិញទៀត ឧស្សាហកម្មវាយនភ័ណ្ឌ និងស្បែកជើង ព្រមទាំងវិស័យទេសចរណ៍ទេសចរណ៍មានកម្លាំងពលកម្មស្រ្តីរហូតដល់ ៨៤ភាគរយ។
លោកស្រី ក៏បានគូសបញ្ជាក់បន្ថែមថា រាជរដ្ឋាភិបាលកម្ពុជាបានដាក់ចេញនូវយន្តការមួយចំនួនក្នុងការឆ្លើយតបទៅនឹងវិបត្តិនេះរួមមាន៖
* កម្មវិធីផ្ដល់សាច់ប្រាក់ជូនប្រជាពលរដ្ឋដែលមានជីវភាពក្រីក្រ និងក្រុមងាយរងគ្រោះ* ការវិនិយោគលើការអភិវឌ្ឍជំនាញសហគ្រិនស្រ្តី និងរៀបចំរចនាសម្ព័ន្ធឥណទានក្នុងវិស័យអាទិភាព* ការផ្តល់ការគាំទ្រផ្នែកហិរញ្ញវត្ថុ និងបច្ចេកទេសរួមទាំងការបំលែងឌីជីថលដល់សហគ្រាសខ្នាតមីក្រូ តូចនិងមធ្យម អភិវឌ្ឍកសិកម្មទំនើប និងកសិឧស្សាហកម្មដោយផ្តោតលើការបង្កើតប្រាក់ចំណូល ជាពិសេសសម្រាប់ស្ត្រីនៅតាមជនបទ។
ក្នុងកិច្ចប្រជុំនេះ លោកស្ត្រីបានផ្តល់អនុសាសន៍មួយចំនួន ដើម្បីឆ្លើយតបនឹងវិបត្តិដែលកំពុងប្រឈមនេះផងដែរ។ អនុសាសន៍ទាំងនោះរួមមាន៖
១៖ ការកសាងគ្រឹះដែលមានភាពធន់ទ្រាំបន្ថែមទៀត និងពង្រីកលទ្ធភាពទទួលបានហិរញ្ញវត្ថុ ទីផ្សារ ការច្នៃប្រឌិត បច្ចេកវិទ្យា និងឱកាសក្នុងការរីកចម្រើន សម្រាប់សហគ្រាសមីក្រូ តូចនិងមធ្យម។ ២៖ ធានាឱ្យមានការចូលរួម និងមានតំណាងស្មើគ្នារបស់ស្ត្រីនៅក្នុងដំណើរការរៀបចំផែនការ និងការធ្វើសេចក្តីសម្រេច ជាពិសេសនៅក្នុងផែនការស្តារសេដ្ឋកិច្ចក្រោយវិបត្តិកូវីដ១៩ ។៣៖ ផ្តល់ការគាំទ្រផ្នែកហិរញ្ញវត្ថុ និងស្មារតីដល់ស្ត្រីដែលរងផលប៉ះពាល់ ដើម្បីជួយពួកគាត់រក្សាបាននូវការងារនិងប្រាក់ចំណូល ព្រមទាំងអាចសម្របខ្លួនទៅនឹងឱកាសការងារក្នុងគន្លងថ្មីក្រោយវិបត្តិកូវីដ។៤៖ ត្រូវផ្តោតលើប្រជាជនជាសំខាន់ ដែលស្របទៅនឹងចក្ខុវិស័យរបស់អាស៊ានដែលយកប្រជាជនជាធំ៕

(ភ្នំពេញ)៖ សម្តេចតេជោ ហ៊ុន សែន នាយករដ្ឋមន្ត្រីនៃកម្ពុជា នៅថ្ងៃទី០៨ ខែកញ្ញា ឆ្នាំ២០២០នេះ ក្នុងឱកាសបើកដំណើរការសាលារៀនឡើងវិញ ដំណាក់កាលទី២ សម្តេចបានអំពាវនាវដល់គណៈគ្រប់គ្រង លោកគ្រូ អ្នកគ្រូ និងសិស្សានុសិស្សទាំងអស់ សូមប្រកាន់ភ្ជាប់នូវការអនុវត្តវិធានការពារសុវត្ថិភាពសុខភាពជានិច្ច ដើម្បីការពារការចម្លងជំងឺកូវីដ១៩ទាំងអស់គ្នា។
ជាមួយគ្នានេះ សម្តេចតេជោ ហ៊ុន សែន ក៏បានថ្លែងអំណរគុណដល់គណៈគ្រប់គ្រងគ្រឹះស្ថានសិក្សារដ្ឋ និងឯកជនទាំងអស់ ដែលចូលរួមជាមួយរាជរដ្ឋាភិបាល ក្នុងការប្រយុទ្ធប្រឆាំងនឹងជំងឺកូវីដ១៩ ឲ្យធានាបាននូវសុវត្ថិភាព ដល់សិស្សានុសិស្ស បុគ្គលិកអប់រំ មាតាបិតា ក៏ដូចជាសហគមន៍ទាំងមូលផងដែរ។
សម្តេចតេជោ ហ៊ុន សែន បានសរសេរបង្ហោះក្នុង  ទាំងស្រុងយ៉ាងដូច្នេះថា «ក្នុងដំណាក់កាលទី២ នៃបើកសាលារៀនឡើងវិញនេះ ខ្ញុំសូមអំពាវនាវដល់គណៈគ្រប់គ្រង លោកគ្រូ អ្នកគ្រូ និងសិស្សានុសិស្សទាំងអស់ សូមប្រកាន់ភ្ជាប់នូវការអនុវត្តវិធានការពារសុវត្ថិភាពសុខភាពជានិច្ច ដើម្បីការពារការចម្លងជំងឺកូវីដ១៩ទាំងអស់គ្នា ជាពិសេសបន្តបង្ហាត់បង្រៀនសិស្សដោយឧស្សាហ៍ដុសលាងសម្អាតដៃជាមួយសាប៊ូ ចឹល ទឹកអាល់កុល និងពាក់ម៉ាស ឲ្យបានញឹកញាប់ ហើយអនុវត្តទៅតាមការណែនាំរបស់ក្រសួងសុខាភិបាល។
សូមថ្លែងអំណរគុណដល់គណៈគ្រប់គ្រងគ្រឹះស្ថានសិក្សារដ្ឋ និងឯកជនទាំងអស់ ដែលចូលរួមជាមួយរាជរដ្ឋាភិបាល ក្នុងការប្រយុទ្ធប្រឆាំងនឹងជំងឺកូវីដ១៩ ឲ្យធានាបាននូវសុវត្ថិភាព ដល់សិស្សានុសិស្ស បុគ្គលិកអប់រំ មាតាបិតា ក៏ដូចជាសហគមន៍ទាំងមូល»៕
(ភ្នំពេញ)៖ នាយឧត្តមសេនីយ៍ ហ៉ឹម យ៉ាន អគ្គស្នងការរងនគរបាលជាតិ ទទួលបន្ទុកការងារចរាចរណ៍ នៅព្រឹកថ្ងៃទី០៨ ខែកញ្ញា ឆ្នាំ២០២០នេះ បានអះអាងថា ពេលមានពិធីបុណ្យទានម្ដងៗ ស្ថានភាពចរាចរណ៍ គឺមមាញឹកខ្លាំង ហើយទន្ទឹមគ្នានោះ ក៏មានគ្រោះថ្នាក់ចរាចរណ៍កើនឡើងផងដែរ។ តួលេខកន្លងមកបានបង្ហាញថា មានមនុស្សយ៉ាងតិច៧នាក់បានស្លាប់ ដោយសារគ្រោះថ្នាក់ចរាចរណ៍នៅតាមដងផ្លូវ ក្នុងឱកាសពិធីបុណ្យផ្សេងៗ។
ថ្លែងប្រាប់អ្នកសារព័ត៌មាន ក្រោយបញ្ចប់ជំនួបរវាងថ្នាក់ដឹកនាំក្រសួងសាធារណការ និងថ្នាក់ដឹកនាំអគ្គស្នងការដ្ឋាននគរបាលជាតិ នាយឧត្តមសេនីយ៍ ហ៉ឹម យ៉ាន បានគូសបញ្ជាក់ថា ក្នុងអំឡុងពេលសែនក្បាលទឹកកន្លងទៅថ្មីៗនេះ មានមនុស្ស១០នាក់បានស្លាប់ និងរបួសជាង៤០នាក់ ដោយសារគ្រោះថ្នាក់ចរាចរណ៍។
នាយឧត្តមសេនីយ៍ ហ៉ឹម យ៉ាន បានថ្លែងយ៉ាងដូច្នេះថា «សូមបញ្ជាក់ថា នៅរៀងរាល់ថ្ងៃបុណ្យតែងតែមានកំណើនចរាចរណ៍ គឺមានកំណើនគ្រោះថ្នាក់ ដូចជាថ្ងៃសែនក្បាលទឹកប៉ុន្មានថ្ងៃមុន ក្នុងមួយថ្ងៃមានមនុស្សស្លាប់១០នាក់ ហើយរបួសជាង៤០នាក់។ ក្រៅពីនេះ កាលពីចូលឆ្នាំឆ្នាំទៅ (២០១៩) ក៏ដូចជាភ្ជុំបិណ្ឌឆ្នាំទៅ យ៉ាងហោចណាស់ជាមធ្យមក្នុងមួយថ្ងៃស្លាប់៧នាក់ ហើយរបួសយ៉ាងហោច២០នាក់ ដោយសារគ្រោះថ្នាក់ចរាចរណ៍»។
ដើម្បីកាត់បន្ថយគ្រោះថ្នាក់ចរាចរណ៍ ក្នុងឱកាសបុណ្យភ្ជុំបិណ្ឌខាងមុខនេះ នាយឧត្ដមសេនីយ៍ ហ៉ឹម យ៉ាន បានឲ្យដឹងថា អគ្គស្នងការដ្ឋាននគរបាលជាតិ នឹងដាក់ចេញវិធានការណែនាំ និងអនុវត្តជាក់ស្ដែងរបស់កងកម្លាំងនគរបាលទូទាំងប្រទេស ទាំងការពារសន្ដិសុខ ទាំងការការពារសុវត្ថិភាពចរាចរណ៍។ នាយឧត្តមសេនីយ៍បន្ថែមថា គណៈកម្មាធិការជាតិសុវត្ថិភាពចរាចរណ៍ផ្លូវគោក នឹងចេញសេចក្ដីអំពាវនាវដល់ប្រជាពលរដ្ឋ លើការប្រើប្រាស់ផ្លូវផងដែរ។
ជាមួយគ្នានេះ នាយឧត្តមសេនីយ៍ ហ៉ឹម យ៉ាន ក៏បានបង្ហាញអំពីលទ្ធផលនៃការរឹតបន្ដឹងការអនុវត្តច្បាប់ចរាចរណ៍ផ្លូវគោកផងដែរ ដោយចាប់តាំងពីថ្ងៃអនុវត្ត ថ្ងៃទី០១ ខែឧសភា ឆ្នាំ២០២០ មកដល់ពេលនេះ ថយគ្រោះថ្នាក់ចរាចរណ៍ ជាង៦០០លើក, ថយអ្នកស្លាប់ជាង២០០នាក់ និងថយអ្នករបួសជាង១,០០០នាក់។ នេះគឺជាលទ្ធផលដ៏ល្អប្រសើរមួយ ដែលកម្ពុជាកាត់បន្ថយបានការបាត់បង់ជីវិត និងការខូចខាតទ្រព្យសម្បត្តិរបស់ប្រជាពលរដ្ឋ។
ឆ្លៀតក្នុងឱកាសនោះ នាយឧត្តមសេនីយ៍ អគ្គស្នងការរង ក៏បានកោតសរសើរដល់ប្រជាពលរដ្ឋអ្នកប្រើប្រាស់ជាច្រើន ដែលបានចូលរួមគោរព អនុវត្តច្បាប់ចរាចរណ៍បានយ៉ាងល្អប្រសើរ ដែលធ្វើបរិយាកាសក្នុងការបើកបរប្រកបដោយសណ្ដាប់ធ្នាប់ និងកាន់តែមានសុវត្ថិភាពល្អឡើងជាលំដាប់។
អគ្គស្នងការដ្ឋាននគរបាលជាតិ ក៏មានទិសដៅខិតខំបន្ថែមទៀត ធ្វើយ៉ាងណាឲ្យប្រសើរឡើងទាំងការរឹតបន្ដឹងច្បាប់ចរាចរណ៍ និងការអប់រំផ្សព្វផ្សាយច្បាប់ដល់ប្រជាពលរដ្ឋ។ នេះជាអ្វីដែលនាយឧត្តមសេនីយ៍ ហ៉ឹម យ៉ាន អគ្គស្នងការរងនគរបាលជាតិ បានគូសបញ្ជាក់បន្ថែម៕
(ត្បូងឃ្មុំ)៖ លោកឧត្ដមសេនីយ៍ទោ បែន រ័ត្ន ស្នងការនគរបាលខេត្តត្បូងឃ្មុំ បានប្រាប់អង្គភាពព័ត៌មាន   នៅរសៀលថ្ងៃទី៨ ខែកញ្ញា ឆ្នាំ២០២០នេះថា កម្លាំងសមត្ថកិច្ចរបស់លោក បានឃាត់ខ្លួនយុវជនម្នាក់ឈ្មោះ ញ៉ែល ធារីណា បានហើយក្រោយបានបង្ហោះវីដេអូនៅលើបណ្តាញសង្គម  ដោយនិយាយថា «អង្គរវត្តមិនមែនជារបស់ខ្មែរទេ»។
សូមបញ្ជាក់ថា ក្នុងរយៈពេលប៉ុន្មានថ្ងៃនេះ វីដេអូរបស់យុវជនរូបនេះ ត្រូវបានគេរិះគន់ និងប្រតិបត្តិការយ៉ាងខ្លាំងៗពីសំណាក់ពលរដ្ឋខ្មែរ រហូតមានការអំពាវនាវឲ្យសមត្ថកិច្ចពាក់ព័ន្ធ តាមស្រាវជ្រាវចាប់ខ្លួនមកផ្តន្ទោទោសតាមច្បាប់។
លោកឧត្តមសេនីយ៍ទោ បែន រ័ត្ន បានបញ្ជាក់ថា «ក្រោយមានករណីនេះកើតឡើង និងក្រោមបញ្ជារបស់នាយឧត្តមសេនីយ៍សន្តិបណ្ឌិត នេត សាវឿន អគ្គស្នងការនគរបាលជាតិ ខ្ញុំបានបញ្ជាឲ្យកម្លាំងនគរបាលជំនាញបើកការស្រាវជ្រាវ រហូតឈានដល់ការចាប់ខ្លួនបាន»។
បើតាមលោកឧត្តមសេនីយ៍ស្នងការ នៅពេលនេះសមត្ថកិច្ចជំនាញកំពុងសាកសួរដើម្បីចាត់ការតាមនីតិវិធីច្បាប់៕

(ពោធិ៍សាត់)៖ អភិបាលខេត្តពោធិ៍សាត់ លោក ម៉ៅ ធនិន បានស្នើលោកគ្រូ អ្នកគ្រូ ត្រូវបណ្តុះខាកខ្ជាក់នូវវប្បធម៌កតញ្ញូ និងចរិកជាតិនិយម ដល់កូនចៅយើងជំនាន់ក្រោយឱ្យបានដឹង និងយល់កាន់តែច្បាស់ពីប្រវត្តិសាស្ត្រការដឹកនាំដែលមានសម្តេចតេជោ ហ៊ុន សែន បានយកអាយុជីវិតទៅប្តូររហូតទទួលបានសុខសន្តិភាព និងការអភិវឌ្ឍមកដល់សព្វថ្ងៃនេះ។
លោកអភិបាលខេត្ត បានលើកឡើងបែបនេះ នៅវេទិកាសាលាខេត្តពោធិ៍សាត់ នាថ្ងៃទី០៨ ខែកញ្ញា ឆ្នាំ២០២០នេះ ក្នុងឱកាសជួបសំណេះសំណាល ជាមួយលោកគ្រូ អ្នកគ្រូ និងសិស្សានុសិស្សវិទ្យាល័យពោធិ៍សាត់ នាឱកាសពិធីបុណ្យភ្ជុំបិណ្ឌ ដែលជាបុណ្យដ៏ធំមួយរបស់ប្រជាជនខ្មែរ ដោយបានការចូលរួមពីក្រុមប្រឹក្សាខេត្ត អភិបាលរងខេត្ត មន្ទីរអង្គភាពជុំវិញខេត្ត កងកម្លាំងប្រដាប់អាវុធទាំង៣ លោកគ្រូ អ្នកគ្រូ និងសិស្សានុសិស្សជិត២០០នាក់។
លោក ម៉ៅ ធនិន បានថ្លែងថា មនុស្សដែលមិនស្គាល់ពីអតីតកាលរបស់ខ្លួន គឺមិនដែលជោគជ័យនៅក្នុងពេលបច្ចុប្បន្នទេ ហើយមនុស្សដែលមិនស្គាល់ពីកម្លាំងរបស់ខ្លួននៅពេលបច្ចុប្បន្ន គឺមិនអាចលើកទិសដៅយកជោគជ័យទៅថ្ងៃអនាគតនោះដែរ។
លោក ម៉ៅ ធនិន បានបន្តថា វិស័យអប់រំ គឺជាវិស័យមួយដែលមានអាទិភាព និងដើរតួរយ៉ាងសំខាន់ ក្នុងការកសាង និងអភិវឌ្ឍប្រទេសជាតិ ពឹងផ្អែកលើធនធានមនុស្សប្រកបដោយគុណភាព និងប្រសិទ្ធភាព លើផ្នែកចំណេះដឹង ដែលរាជរដ្ឋាភិបាលកម្ពុជា បានយកចិត្តទុកដាក់ខ្ពស់បំផុតនាពេលបច្ចុប្បន្ន។ លោកថា កន្លងមកនេះយើងបានផ្អាកជាបណ្តោះអាសន្នគ្រប់គ្រឹះស្ថានអប់រំសិក្សា ក្នុងកាលៈទេសៈជំងឺកូវីដ១៩កំពុងរីករាលដាលជាសកល តែថ្មីៗនេះយោងតាមការណែនាំ និងការបែងចែកម៉ោងសិក្សា របស់ក្រសួងអប់រំ អំពីវិធានការការពារពីជំងឺកូវីដ១៩ នៅពេលរៀន និងបង្រៀន គឺអនុញ្ញាតឱ្យបើកទ្វារគ្រប់កម្រិតសិក្សាពីថ្នាក់មត្តេយ្យសិក្សា ដល់មធ្យមសិក្សា តែនៅក្នុងក្រុងតែប៉ុណ្ណោះ។
ដោយឡែកតាមបណ្តាស្រុក សម្រាប់ថ្នាក់មធ្យមសិក្សា គឺអនុញ្ញាតឱ្យរៀនតែពីថ្នាក់ទី៩ និង១២តែប៉ុណ្ណោះ និងធ្វើការបែងចែកវេនសិក្សា និងការកំណត់ចំនួនសិស្ស ចែកចេញជា២ ពី១៥ ទៅ២០នាក់ ក្នុងមួយថ្នាក់ និងមានបង្កើតគណៈកម្មាការ ដើម្បីចូលរួមការពារ និងទប់ស្កាត់អំពីការឆ្លងរីករាលដាលជំងឺកូវីដ១៩ ទៅក្នុងសហគមន៍ និងតាមរយៈវិស័យអប់រំនាពេលនេះ។
លោកអភិបាលខេត្ត បានបន្ថែមថា អ្វីៗសព្វគ្រប់នៅលើលោក គឺផ្តើមចេញពីលោកគ្រូ អ្នកគ្រូ ដែលជាថ្នាលបណ្តុះមនុស្សថ្មី ជាពុម្ពផលិតមនុស្សថ្មី ជាអ្នកសាបព្រោះព្រលឹងរបស់ជាតិ ជាមូលដ្ឋានគ្រឹះនៃប្រទេសជាតិ និងជាជាងចម្លាក់ដ៏ចំណាន គ្រូមានភារកិច្ចច្បាស់ណាស់ ដើម្បីផលិត និងបោះពុម្ពមនុស្សចេញមក ប្រកបទៅដោយធនធាន សមត្ថភាព និងទេពកោសល្យ។ គ្រប់ទង្វើ និងសកម្មភាព របស់លោកគ្រូ អ្នកគ្រូ សុទ្ធតែជាការអប់រំ ដូច្នេះគប្បីយកចិត្តទុកដាក់ មានឆន្ទះក្នុងការបំពេញការងារ មានសាមគ្គីភាពផ្ទៃក្នុងល្អ និងមានការបណ្តុះនូវវប្បធម៌កតញ្ញូ និងចរឹកជាតិនិយម ដល់កូនចៅជំនាក់ក្រោយ។
លោក ម៉ៅ ធនិន បានមានចំណាប់អារម្មណ៍ខ្ពស់ ចំពោះសម្លៀកបំពាក់បូរាណខ្មែរ គឺពិតជាបង្កប់នូវអត្ថន័យ និងបង្ហាញអត្តសញ្ញាណ វប្បធម៌ ប្រពៃណីជាតិ ឱ្យបរទេសបានស្គាល់ ដូច្នេះស្នើដល់លោកគ្រូ អ្នកគ្រូ ដែលថ្នាលបណ្តុះមនុស្សថ្មី សូមចាប់ផ្តើមមុនគេ ក្នុងការស្លៀកសំលៀកបំពាក់នេះ នៅពេលមានកម្មវិធីជប់លៀង ឬកម្មវិធីក្នុងសាលាម្តងម្កាល។
ថ្នាក់ដឹកនាំខេត្តរូបនេះ បានបន្ថែមទៀតថា ក្រដាសមួយសន្លឹកគ្រាន់តែជាចំណាត់តាំងប៉ុណ្ណោះ ប៉ុន្តែអត្ថន័យ និងតម្លៃពិតរបស់ក្រដាសនោះ គឺស្ថិតនៅលើសុខទុក្ខ ការសណ្តោសប្រណី យោគយល់អធ្យាស្រ័យឱ្យគ្នាទៅវិញទៅមក ដូចគ្រួសារតែមួយ ដែរទាំងអស់នេះគឺជាកិត្តិយស និងភាពថ្លៃថ្នូរបស់លោកគ្រូ អ្នកគ្រូ និងថ្នាក់ដឹកនាំមន្ទីរអប់រំ យុវជន និងកីឡាខេត្តទាំងមូល។
ក្នុងឱកាសនោះ លោក ម៉ៅ ធនិន បានជូនវត្ថុកំដដៃរួមមាន៖ អង្ករ សារុង និងថវិកាមួយចំនួន ជូនលោកគ្រូអ្នកគ្រូ ព្រមទាំងបានចែកលិខិតបញ្ជាក់ការសិក្សា និងថវិកា ជូនក្មួយៗសិស្សានុសិស្ស ចំនួន៣៤រូប ដែលបានបញ្ចប់វគ្គសិក្សា «ការអប់រំសហគ្រិនភាព៖ ការយល់ដឹងពីធុរកិច្ច ()»។ ព្រមទាំងបន្តទទួលអង្ករ ភេសជ្ជៈ និងសម្ភារមួយចំនួន ពីព្រះញាណកោសល្យ យឹម ចំរើន ព្រះរាជាគណៈថ្នាក់ចត្វា ព្រះចៅអធិការវត្តសន្សំកុសល ជូនរដ្ឋបាលខេត្តពោធិ៍សាត់ ដើម្បីចូលរួមក្នុងការងារមនុស្សធម៌ និងដើម្បីត្រៀមជួយសង្គ្រោះ ដល់ជនចាស់ជរាគ្មានទីពឹង និងប្រជាពលរដ្ឋក្រីក្រដាច់ពេលពិតប្រាកដ ក្នុងកាលៈទេសៈប្រទេសជាតិកំពុងជួបវិបត្តិកូវីដ-១៩ ផងដែរ៕

(កណ្ដាល)៖ ករណីគ្រោះថ្នាក់ចរាចរណ៍មួយដែលបណ្ដាលឱ្យខូចខាតរថយន្ត៥គ្រឿង នៅលើស្ពានព្រែកសំរោង បណ្ដាលមកពីឡានដឹកទំនិញបើកបានជិតពាក់កណ្ដាលស្ពានហើយ ស្រាប់តែខូចម៉ាស៊ីន ហើយក៏រអិលថយក្រោយស្របពេលហ្រ្វាំងចាប់មិនជាប់ទៀត ក៏ជ្រុលទៅគៀររថយន្ត៥គ្រឿង នៅពីក្រោយ បណ្ដាលឱ្យខូចខាតយ៉ាងដំណុំ។
ហេតុការណ៍នេះបានកើតឡើងនៅថ្ងៃទី៨ ខែកញ្ញា ឆ្នាំ២០២០នេះ វេលាម៉ោង០៦៖៣០នាទីព្រឹក នៅចំណុចខាងលើស្ពានព្រែកសំរោងត្រើយខាងលិច លើផ្លូវលេខ១១៥ ស្ថិតនៅភូមិព្រែកសំរោង សង្កាត់តាខ្មៅ ក្រុងតាខ្មៅ ខេត្តកណ្ដាល។
ជុំវិញករណីនេះខាងសមត្ថកិច្ចពុំទាន់ដឹងថា រថយន្តនេះមានម្ចាស់កម្មសិទ្ធិជារបស់ក្រុមហ៊ុនណានោះទេ ហើយពាក់ព័ន្ធទម្ងន់វិញថា លើស ឬមិនលើសក៏ពុំទាន់ដឹងនោះដែរ។
សមត្ថកិច្ចបានរៀបរាប់ដំណើររឿងថា មុនពេលកើតហេតុមានរថយន្តមួយគ្រឿងម៉ាក  ពណ៌ខៀវ ពាក់ផ្លាកលេខ ក្រ.ព្រះសីហនុ 3-2933 អ្នកបើករថយន្តមិនទាន់ស្គាល់អត្តសញ្ញាណ (រត់គេចខ្លួនបាត់) មានទិសដៅពីលិចទៅកើត (ឡើងស្ពានព្រែកសំរោង) លុះមកដល់ចំណុចខាងលើស្ពាន រថយន្តក៏បានខូច (មិនដំណើរការ) រួចក៏រអិលថយក្រោយ បណ្ដាលឱ្យបុករថយន្ត បន្តបន្ទាប់គ្នាចំនួន ០៥គ្រឿងទៀតរួមមាន៖
ទី១៖ រថយន្តម៉ាក  ពណ៌ទឹកមាស ពាក់ផ្លាកលេខ ភ្នំពេញ 2-1645 បើកបរដោយឈ្មោះ មាស សុភា ភេទប្រុស អាយុ៣៦ឆ្នាំ មានទីលំនៅភូមិតាខ្មៅ សង្កាត់តាខ្មៅ ក្រុងតាខ្មៅ ខេត្តកណ្តាល ទី២៖ រថយន្តម៉ាក  ពណ៌ស ពាក់ផ្លាកលេខ ភ្នំពេញ 2-9709 អ្នកបើករថយន្តមិនទាន់ស្គាល់អត្តសញ្ញាណទី៣៖ រថយន្តម៉ាក  ពណ៌ទឹកប្រាក់ ពាក់ផ្លាកលេខ ភ្នំពេញ 2-7153 អ្នកបើករថយន្តមិនទាន់ស្គាល់អត្តសញ្ញាណទី៤៖ រថយន្តម៉ាក  ពណ៌ខ្មៅ ពាក់ផ្លាកលេខ ភ្នំពេញ 2-7446 អ្នកបើករថយន្តមិនទាន់ស្គាល់អត្តសញ្ញាណទី៥៖ រថយន្តម៉ាក  ពណ៌ស ពាក់ផ្លាកលេខ ព្រះសីហនុ 3-3903 អ្នកបើករថយន្តមិនទាន់ស្គាល់អត្តសញ្ញាណ(រថយន្តទាំង៥គ្រឿង បើកបរមានទិសដៅពីលិចទៅកើតឡើងស្ពានព្រែកសំរោង)។ ខូតខាត រថយន្តធ្ងន់៥គ្រឿង ស្រាល១គ្រឿង។
ចំពោះមធ្យោបាយដែលពាក់ព័ន្ធបានយកមករក្សាទុកបណ្ដោះ អាសន្ននៅអធិការដ្ឋាន ដើម្បីចាត់ការតាមនិតិវិធី៕
(ព្រះសីហនុ)៖ ដើម្បីសុខភាពប្រជាពលរដ្ឋ ក៏ដូចជាសុវត្ថិភាពម្ហូបអាហារ ក៏ដូចជាមានការណែនាំពីលោក ផាន អូន អគ្គនាយក នៃអគ្គនាយកដ្ឋាន ការពារអ្នកប្រើប្រាស់ កិច្ចការប្រកួតប្រជែង និងបង្ក្រាបការក្លែងបន្លំ (កបប) នៅព្រឹកថ្ងៃទី០៨ ខែកញ្ញា ឆ្នាំ២០២០ មន្រ្តី ក.ប.ប ខេត្តព្រះសីហនុ ដោយមានលោក ខាន់ រ៉ាត់ ប្រធានសាខា បានសហការជាមួយមន្ត្រីមន្ទីរពាណិជ្ជកម្ម និងអាជ្ញាធរដែនដី បានចុះត្រួតពិនិត្យទំនិញម្ហូបអាហារ នៅផ្សារទំនើប និងផ្សារលើ ស្ថិតនៅក្រុងព្រះសីហនុ ខេត្តព្រះសីហនុ។
មន្រ្តី ក.ប.ប ខេត្តព្រះសីហនុ បានឲ្យដឹងថា ក្នុងសកម្មភាពនោះ មន្ត្រីជំនាញក៏បានធ្វើការត្រួតពិនិត្យ៖
* ត្រួតពិនិត្យតម្លៃលក់រាយ ប្រេងឥន្ធនៈតាមបណ្តាស្ថានីយ៍ប្រេង ក្នុងក្រុង។ * រកភាពមិនអនុលោម របស់ទំនិញនៅលើសំបកវេចខ្ចប់ ដែលបានកំពុងដាក់តាំងលក់មាន សាដក ម្ហូបអាហារ វេចខ្ចប់ស្រាប់ * ធ្វើតេស្តរកសារធាតុគីមីហាមឃាត់ លើផលិតផលមឹក និងបង្គារស្រស់ បន្លែស្រស់ ជ្រក់គ្រប់មុខ ពពុះសណ្តែក ស្ករត្នោត ឈាមជ្រូកបានចំនួន៩គំរូ* ត្រួតពិនិត្យរកម្សៅទឹកដោះគោ ម៉ាកនូទ្រីលែត () និងភាពអនុលោម របស់ម្សៅទឹកដោះគោ សម្រាប់កុមារ និងទារក បន្ថែមទៀត
មន្រ្តី ក.ប.ប ខេត្តព្រះសីហនុ បានឲ្យដឹងបន្ថែមថា ជាលទ្ធផល មន្ត្រីជំនាញពុំបានរកឃើញ និងដកហូតម្សៅទឹកដោះគោនូទ្រីលែត () លេខកូដដែលមាន បញ្ហានោះទេ តែបានរកឃើញម្សៅទឹកដោះគោ   លេខ១ ដែលហួសកាលបរិច្ឆេទ លិខិតអនុញ្ញាតរបស់ក្រសួងសុខាភិបាល ក្រុមការងារ ក៏បានធ្វើកំណត់ហេតុ ស្តីពីការបញ្ឈប់ ដាក់តាំងលក់ បណ្តោះអាសន្ន ម្សៅទឹកដោះគោ   លេខ១ ចំណុះ៩០០ក្រាម ចំនួន១៣កំប៉ុង និងចំណុះ៤០០ក្រាម ចំនួន២កំប៉ុងសរុបចំនួន១៥កំប៉ុង និងបានរកឃើញ ទំនិញនំស្វិតស្លឹកតយស្រស់ មានផ្ទុកសារធាតុគីមីប៉ូរ៉ាក់ ចំនួន១៣គីឡូក្រាម។
បន្ទាប់មកមន្ត្រីសាខា ក.ប.ប ខេត្តព្រះសីហនុ ក៏បានធ្វើកំណត់ហេតុ ដកហូតយកនំស្វិត ស្លឹកតយស្រស់ ដែលមានផ្ទុកសារធាតុគី ដើម្បីធ្វើការកម្ទេចចោល និងបានឲ្យអាជីវករ ធ្វើកិច្ចសន្យាបញ្ឈប់ការដាក់តាំងលក់ ទំនិញផ្ទុកសារធាតុគីមី ហាមឃាត់បន្តទៀត និងក្នុងឱកាសនោះ ក៏បានធ្វើការពន្យល់ណែនាំអាជីវករ ឲ្យយល់ដឹងអំពីច្បាប់ និងបទបញ្ញាតិបច្ចេកទេសផ្សេងៗផងដែរ៕
(កណ្ដាល)៖ លោក គង់ សោភ័ណ្ឌ អភិបាលខេត្តកណ្ដាល បានអះអាងថា នៅឆ្នាំ២០២១ខាងមុខនេះ នៅគ្រប់ផ្លូវលំក្នុងមូលដ្ឋានត្រូវតែមានអំពូសូឡាបំភ្លឺគ្រប់ផ្លូវទាំងអស់ ខណៈរដ្ឋបាល ខេត្តកណ្ដាល គ្រោងផ្ដល់អំពូលប្រើសូឡាចំនួន១០០ ដល់គ្រប់បណ្តាក្រុង-ស្រុកទាំង១១ សម្រាប់យកទៅដាក់បំភ្លឺតាមផ្លូវក្នុងមូលដ្ឋានរបស់ខ្លួន ព្រោះអំពូលសូឡានេះ គឺប្រើប្រាស់ពន្លឺព្រះអាទិត្យ ងាយស្រួលប្រើប្រាស់ និងចំណេញថវិកាក្នុងការបង់ថ្លៃភ្លើងអគ្គីសនី។
ការអះអាងបែបនេះរបស់លោកអភិបាលខេត្តយកណ្តាល បានធ្វើឡើងនៅក្នុងកិច្ចប្រជុំគណៈអភិបាលខេត្ត ប្រចាំខែកញ្ញា កាលពីរសៀលថ្ងៃទី០៧ ខែកញ្ញា ឆ្នាំ២០២០ ដោយមានការចូលរួម ពីលោក-លោកស្រី សមាជិកក្រុមប្រឹក្សាខេត្ត អភិបាលរងខេត្ត មន្ទីរអង្គភាពជុំវិញខេត្ត លោកអភិបាល ក្រុង-ស្រុកទាំង១១ កងកម្លាំងទាំងបី និងមន្ត្រីពាក់ព័ន្ធមួយចំនួន។
ជាមួយគ្នានេះដែរលោក គង់ សោភ័ណ្ឌ ក៏បានតម្រូវឱ្យគ្រប់បណ្ដាក្រុង-ស្រុកទាំង១១ ត្រូវយកចិត្តទុកដាក់ពិនិត្យមើល ភ្លើងបំភ្លឺតាមផ្លូវសាធារណៈឱ្យបានប្រសើរ ត្រូវតែភ្លឺជានិច្ច ដើម្បីសោភ័ណភាពក្នុងភូមិ ស្រុក និងសម្រួលដល់ការធ្វើដំណើររបស់ប្រជាពលរដ្ឋ បានងាយស្រួលក្នុងពេលយប់។
ក្នុងកិច្ចប្រជុំនេះដែរ ពាក់ព័ន្ធនឹងការងារ សន្តិសុខ សណ្ដាប់ធ្នាប់សាធារណៈលោកអភិបាលខេត្តបាន ស្នើឱ្យគ្រប់បណ្ដាក្រុងស្រុកទាំងអស់ ត្រូវមានប្រជាការពារយ៉ាងតិចចាប់ពី ១៥ នាក់ ឡើងទៅក្នុងភូមិ១ ដើម្បីពង្រឹងយន្តការភូមិឃុំមានសុវត្ថិភាពឱ្យកាន់តែមានប្រសិទ្ធភាពខ្ពស់ ពីព្រោះថាប្រជាការពារ និងសមត្ថកិច្ចមានកិច្ចសហការគ្នាល្អ ខិតខំធ្វើការងារបានច្រើន ហើយសកម្មនោះបទល្មើសពិតជាមានការថយចុះ។
បន្ថែមលើសនេះ លោកអភិបាលក៏បានប្រកាសថានឹងផ្ដល់ថវិកាដល់ប្រជាការពារទាំង១១ ក្រុង-ស្រុក ដោយក្នុងមួយក្រុង-ស្រុក ចំនួន ៥០០០ដុល្លារ៕
(កំពង់ចាម)៖ តំណាងរាស្រ្ដមណ្ឌលកំពង់ចាម និងជាប្រធានក្រុមការងារចុះជួយស្រុកជើងព្រៃ លោកបណ្ឌិត ម៉ា ឈឿន បាននាំយកនូវអំណោយជាអាល់កុល ម៉ាស និងម៉ាស៊ីនស្ទង់កំដៅ ចែកជូនដល់វិទ្យាល័យសិក្សាទូទាំងស្រុកជើងព្រៃ នៅព្រឹកថ្ងៃទី០៨ ខែកញ្ញា ឆ្នាំ២០២០នេះ។
ការចុះចែកជូននូវសម្ភារប្រើប្រាស់សម្រាប់ការពារ ទប់ស្កាត់ជំងឺកូវីដ១៩នេះ បានធ្វើឡើងខណៈ សាលារៀនបើកដំណើរការសិក្សាវិញ បន្ទាប់ពីបានបិទទ្វារអស់រយៈប្រមាណជា៦ខែ ព្រោះតែជំងឺកូវីដ១៩នោះ។
តំណាងរាស្ដ្រ ម៉ា ឈឿន បានថ្លែងថា «ដើម្បីចូលរួមចំណែកជាមួយរាជរដ្ឋាភិបាល និងក្រសួងសុខាភិបាលក្នុងការទប់ស្កាត់ជំងឺកូវីដ១៩ កុំឱ្យរីករាលដាលដល់សិស្សានុសិស្ស លោកគ្រូអ្នកគ្រូ យើងខ្ញុំបាននាំយកនូវសម្ភារប្រើប្រាស់ សម្រាប់ប្រយុទ្ធនឹងជំងឺកូវីដនេះ ដោយមាន អាល់កុល ម៉ាស និងម៉ាស៊ីនស្ដង់កំដៅជាដើម ព្រោះថា បើមានការឆ្លងដល់សិស្សក្នុងសាលារៀន នោះវាអាចនឹងរីករាលដាលចូលទៅក្នុងសហគមន៍របស់យើង» ។
ដូច្នេះ សូមអំពាវនាវដល់សិស្សានុសិស្ស លោកគ្រូ អ្នកគ្រូ និងប្រជាពលរដ្ឋទូទាំងប្រទេស ត្រូវរួមគ្នាបន្ដអនុវត្ដឱ្យបានខ្ជាប់ខ្ជួននូវវិធានការពារជំងឺកូវីដ១៩ មិនត្រូវធ្វេសប្រហែសជាដាច់ខាន ព្រោះថាយើងអាចភ្លេចជំងឺកូវីដ តែជំងឺនេះមិនភ្លេចយើងឡើយ បើមិនមានការប្រុងប្រយ័ត្ននោះទេ នោះវានឹងអាចឆ្លងបានគ្រប់ពេលវេលា។
តំណាងរាស្ដ្រ ម៉ា ឈឿន បានលើកឡើងថា បច្ចុប្បន្ននេះ ជំងឺកូវីដ១៩ នៅតែបន្ដយាយីនៅលើសកលលោក មិនទាន់មានការថមថយឡើយដោយតាមបណ្ដាប្រទេស មានករណីស្លាប់ និងឆ្លងជាច្រើនលាននាក់។ កម្ពុជាយើង ក៏មានករណីឆ្លងជំងឺកូវីដ១៩នេះដែរ ហើយសុទ្ធសឹងតែជាករណីនាំចូល តែមិនមានករណីស្លាប់សូម្បីតែម្នាក់ និងមានចំនួនឆ្លងតិចតួច។
នេះដោយសារតែ «រាជរដ្ឋាភិបាលកម្ពុជាយើង ដឹកនាំប្រកបដោយភាពរឹងមាំច្បាស់លាស់ និងត្រឹមត្រូវ ក្នុងការទប់ស្កាត់ការពារជំងឺកូវីដ១៩ ទាន់ពេលវេលា ។មន្ដ្រីសុខាភិបាលយើង ក៏ខ្លាំង ខុសពីការស្មានទុករបស់ពិភពលោក ដែលបានព្យាបាលអ្នកជំងឺកូវីដ១៩ ទាំងពលរដ្ឋខ្មែរ និងបរទេស បានជាសះស្បើយស្ទើរ ១០០% ដោយពេលនេះ នៅសល់អ្នកជំងឺតែម្នាក់ទៀតប៉ុណ្ណោះ បន្ទាប់ពីជាសះស្បើយ សរុប២៧៣នាក់»។ នេះបើតាមការបញ្ជាក់របស់តំណាងរាស្រ្ដរូបនេះ។
សូមជម្រាបថា គិតត្រឹមម៉ោង០៧៖០០ព្រឹក ថ្ងៃទី០៨ ខែកញ្ញា ឆ្នាំ២០២០ នៅកម្ពុជារកឃើញអ្នកឆ្លងជំងឺកូវីដ១៩ សរុប២៧៤នាក់ (ស្រី្ត ៥៤នាក់ និងបុរស ២២០នាក់) ក្នុងនោះចំនួនអ្នកព្យាបាលជាសះស្បើយ សរុបទូទាំងប្រទេស មានចំនួន ២៧៣នាក់ (ស្រ្តី៥៤នាក់ និងបុរស ២១៩នាក់) និងអ្នកកំពុងសម្រាកព្យាបាលមានចំនួន០១នាក់ ជាបុរសត្រូវបានបញ្ជូនមកពីមណ្ឌលសុខភាពចាក់អង្រែ រាជធានីភ្នំពេញ ទៅសម្រាកព្យាបាលនៅមន្ទីរពេទ្យមិត្តភាពខ្មែរ-សូវៀតវិញ។
ជាមួយគ្នានោះ នាយកវិទ្យាល័យ ហ៊ុន សែន ស្គន់ លោក ហ៊ត់ គឹមហុង បានថ្លែងថា «ក្នុងនាមខ្ញុំតំណាងវិទ្យាល័យទាំង៤ នៅស្រុកជើងព្រៃ សូមសម្ដែងនូវសេចក្ដីសប្បាយរីករាយយ៉ាងខ្លាំង ដល់តំណាងរាស្ដ្ររបស់យើង ដែលតែងតែយកចិត្ដទុកដាក់ និងខ្វល់ខ្វាយដោះស្រាយរាល់បញ្ហាប្រឈមនានា របស់ពលរដ្ឋទូទាំងស្រុក» ។
លើសពីនោះ តែងតែកៀរគរសម្បុរសជននានា ស្វែងរកអាហារូបករណ៍ជូនដល់សិស្សានុសិស្ស ជាច្រើនរយកន្លែងជារៀងរាល់ឆ្នាំ។ ក្រៅពីនោះ លោកតែងតែ ជំរុញលើកទឹកចិត្ដ ជាមួយនឹងការឧបត្ថម្ភថវិកា ជូនដល់សាលារៀន លោកគ្រូអ្នកគ្រូ និងសិក្សានុសិស្សផងដែរ ។
ជាក់ស្ដែងនៅព្រឹកនេះ តំណាងរាស្ដ្រម៉ាឈឿន បាននាំយកនូវអាល់កុល ម៉ាស មាស៊ីនស្ដង់កំដៅ ជូនដល់លោកគ្រូអ្នកគ្រូ និងសិស្សានុសិស្សទូទាំងស្រុកជើងព្រៃ សម្រាប់ប្រើប្រាស់ការពារទប់ស្កាត់ ប្រយុទ្ធនឹងជំងឺកូវីដ១៩។
នាយកវិទ្យាល័យ ហ៊ុន សែន ស្គន់ ថ្លែងបន្ដថា «យើងខ្ញុំទាំងអស់គ្នា សូមគោរពថ្លែងអំណរគុណ និងកោតសរសើរ នឹករម្លឹកដល់ទឹកចិត្ដប្រកបដោយព្រហ្មវិហារធម៌របស់ លោកបណ្ឌិត ម៉ា ឈឿន និងលោកស្រីកិត្ដិបណ្ឌិត អ៊ុក ម៉ាលី ដែលផ្ដល់ក្ដីស្រលាញ់ និងភាពកក់ក្ដៅដល់កូនចៅទាំងអស់គ្នា មិនដែលមើលរំលងពីទុក្ខលំបាករបស់ពួកយើងឡើយ»។ 
លោកបន្ដថា ក្រោមការយកចិត្ដទុក្ខដាក់ពីរាជរដ្ឋាភិបាល យើងនឹងខិតខំប្រឹងប្រែង ថែរក្សាសុខសន្ដិភាព ពិសេស ប្ដេជ្ញាចិត្ដគោរពទៅតាមការណែនាំរបស់ក្រសួងសុខាភិបាល ក៏ដូចជាក្រសួងអប់រំ យុវជន និងកីឡា ពីវិធានការពារ ទប់ស្កាត់ ជំងឺកូវីដ១៩ និងធ្វើរៀបចំសាលារៀនយើង ប្រកបដោយអនាម័យស្អាតជានិច្ច ដោយមានសាប៊ូ អាល់កុល ជែល នៅតាមបន្ទប់ថ្នាក់រៀននីមួយៗ ឱ្យសិស្សពាក់ម៉ាសទាំងអស់គ្នា និងពន្យល់ណែនាំបន្ថែមទៀត ដើម្បីចៀសផុតពីជំងឺផ្សេងៗក្រៅពីកូវីដ១៩៕
(ក្រចេះ)៖ លោក ព្រុំ សុខា រដ្ឋមន្ត្រីក្រសួងមុខងារសាធារណៈ និងជាប្រធានក្រុមការងារខេត្តក្រចេះ នាថ្ងៃទី៧ ខែកញ្ញា ឆ្នាំ២០២០ អមដំណើរដោយមន្ត្រីរាជការ និងសមាជិកក្រុមការងារ ចុះជួយមូលដ្ឋានខេត្តក្រចេះ បានអញ្ជើញចូលរួមសំណេះសំណាលលើកទឹកចិត្តលោកគ្រូ អ្នកគ្រូ និងសិស្សានុសិស្សនៅវិទ្យាល័យព្រះមហាក្សត្រីយានីកុសុមៈ និងវិទ្យាល័យសម្តេចតេជោ ហ៊ុន សែន ក្រុងក្រចេះ ក្នុងពេលបើកដំណើរការឱ្យសិស្សានុសិស្សគ្រប់កម្រិតសិក្សា បានចូលរៀនឡើងវិញ បន្ទាប់ពីបានបិទទ្វារអស់រយៈពេល០៦ខែកន្លងមក ដើម្បីទប់ស្កាត់ការរីករាលដាលជំងឺកូវីដ១៩។
ក្នុងឱកាសនោះ លោករដ្ឋមន្ត្រី បានលើកឡើងពីស្នាដៃរបស់រាជរដ្ឋាភិបាលនិងគណៈកម្មាធិការជាតិប្រយុទ្ធប្រឆាំងកូវីដ១៩ ដឹកនាំដោយ សម្តេចតេជោ ហ៊ុន សែន ដោយមានការចូលរួមយ៉ាងសកម្ម ពីសំណាក់ អាជ្ញាធរនិងសមត្ថកិច្ចគ្រប់លំដាប់ថ្នាក់ ព្រមទាំងការគាំទ្រពីប្រជាពលរដ្ឋគ្រប់មជ្ឈដ្ឋានក្នុងការប្រយុទ្ធប្រឆាំងកូវីដ១៩ បង្កលក្ខណៈឱ្យយើងគ្រប់គ្រងបានរឹងមាំនូវស្ថានភាព សុខភាពសាធារណៈ និងស្ថានភាពសេដ្ឋកិច្ច-សង្គមជាទូទៅ ដែលជាលក្ខណៈសម្បត្តិមូលដ្ឋាន អាចឱ្យគ្រឹះស្ថានសិក្សា នៅទូទាំងប្រទេសបើកដំណើរការឡើងវិញបាន។
អាស្រ័យហេតុនេះ ដើម្បីឱ្យដំណើរការបើកការសិក្សាឡើងវិញនេះប្រព្រឹត្តទៅដោយរលូនចៀសផុតបានពីផលប៉ះពាល់រំខានដោយកូវីដ១៩សារជាថ្មីម្តងទៀត គណៈគ្រប់គ្រងសាលា លោកគ្រូ អ្នកគ្រូ និងសិស្សានុសិស្សទាំងអស់ត្រូវត្រងត្រាប់បទបញ្ជាវេជ្ជសាស្ត្ររបស់ក្រសួងសុខាភិបាល ពិសេសត្រូវអនុវត្តឱ្យបានខ្ជាប់ខ្ជួននូវស្តង់ដារអនាម័យនៃគោលការណ៍ប្រតិបត្តិ () តាមការណែនាំរបស់ក្រសួងអប់រំ យុវជន និងកីឡា។
ជាចុងក្រោយ លោករដ្ឋមន្ត្រីនិងជាប្រធានក្រុមការងារខេត្តក្រចេះ ក៏បានអំពាវនាវដល់រដ្ឋបាលខេត្ត ក្រុង ស្រុក មូលដ្ឋាន និងមន្ទីរជំនាញ ព្រមទាំងអាជ្ញាធរនិងសមត្ថកិច្ចពាក់ព័ន្ធ ត្រូវចូលរួមយ៉ាង សកម្មថែមទៀត ប្រមូលកម្លាំងសាមគ្គីប្រជាពលរដ្ឋរួមគ្នាជម្នះរាល់ផលវិបាកដែលបង្កឡើងដោយកូវីដ១៩ ដើម្បីរក្សាស្ថិរភាព និងប្រក្រតីភាព ការពារសុខសន្តិភាពនិងការអភិវឌ្ឍរបស់សង្គមជាតិ សម្រាប់អនាគតរុងរឿងរបស់ប្រជាជននិងយុវជនយើងគ្រប់ជំនាន់តទៅមុខទៀត។
ជាមួគ្នានេះ ក្រុមការងារក៏បានចែកអំណោយសម្ភារសិក្សា ម៉ាសពាក់មុខ អាល់កុល ជែល និងសាប៊ូលាងដៃព្រមទាំងថវិកាមួយចំនួនជូនដល់សាលា និងសិស្សានុសិស្សផងដែរ៕
(រតនគិរី)៖ ដើម្បីធានាឱ្យការសិក្សាឡើងវិញរបស់ប្អូនៗសិស្សានុសិស្ស ក្នុងដំណាក់កាលទី២ ប្រកបដោយភាពជឿជាក់ និងទុកចិត្តបានពីការឆ្លងរីករាលដាលវីរុសរលាកផ្លូវដង្ហើមប្រភេទថ្មីកូវីដ-១៩ ស្របតាមការណែនាំរបស់ក្រសួងអប់រំ និងក្រសួងសុខាភិបាល លោក ថង សាវុន អភិបាលខេត្តរតនគិរី នៅព្រឹកថ្ងៃទី៨ ខែកញ្ញា ឆ្នាំ២០២០នេះ បានចុះពិនិត្យមើលស្ថានភាពសិក្សា និងចែកម៉ាសជូនសិស្សានុសិស្ សនិងឧបករណ៍វាស់កម្តៅដល់វិទ្យាល័យសម្តេចឪ-សម្តេចម៉ែ ស្ថិតក្នុងក្រុងបានលុង។
នៅក្នុងឱកាសនេះដែរលោកអភិបាលខេត្តបានប្រគល់ម៉ាសចំនួន២,៥០០ម៉ាស ជូនវិទ្យាល័យសម្តេចឪ-សម្តេចម៉ែ និងឧបករណ៍វាស់កំដៅចំនួន ៥០គ្រឿង ជូនគណៈគ្រប់គ្រងសាលាក្នុងខេត្ត ព្រមទាំងបានចែកម៉ាសជូនប្អូនៗក្មួយៗសិស្សានុសិស្សផងដែរ។
លោក ថង សាវុន បានសម្តែងនូវមោទនភាព និងកោតសសើរចំពោះមន្ទីរអប់រំ យុវជន និងកីឡាខេត្ត ព្រមទាំងគណៈគ្រប់គ្រងសាលាវិទ្យាល័យសម្តេចឪ-សម្តេចម៉ែ និយាយដោយឡែក និងនិយាយរួមគណៈគ្រប់គ្រងសាលានៅទូទាំងខេត្តដែលបានខិតខំអនុវត្តប្រកបដោយស្មារតីទទួលខុសត្រូវតាមគោលការណ៍របស់ក្រសួងសុខាភិបាល និងក្រសួងអប់រំ យុវជន និងកីឡា ដើម្បីរួមគ្នាប្រយុទ្ធប្រឆាំងនឹងវីរុសកូវីដ-១៩នៅក្នុងបរិបទនៃការដាក់ឱ្យដំណើការការសិក្សាឡើងវិញក្នុងដំណាក់កាលទី២នេះ។
បន្ថែមលើនេះ លោកអភិបាលខេត្តបានទទូចឱ្យលោកនាយក លោកគ្រូ អ្នកគ្រូទាំងអស់ត្រូវបង្កើនការយកចិត្តទុកដាក់ក្នុងការការពារជំងឺកូវីដ-១៩ ដោយសាលាទាំងអស់ត្រូវរក្សាឱ្យបាននូវអនាម័យ បរិស្ថានល្អ ក្នុងបរិវេណសាលា ជាពិសេសនៅក្នុងបន្ទប់នីមួយៗត្រូវដាក់ចំនួនសិស្សតាមការណែនាំរបស់ក្រសួង ចំនួន២០-២៥នាក់ ព្រមទាំងត្រូវដាស់តឿនក្រើនរំឮកសិស្សានុសិស្សគ្រប់ពេលវេលា មុនចូលសិក្សាធ្វើការបាញ់កំដៅ និងត្រូវលាងដៃឱ្យបានស្អាតជាមួយនឹងអាល់កុល និងជែលលាងដៃ ដើម្បីការពារទប់ស្កាត់កុំឱ្យជំងឺកូវីដ-១៩ ឆ្លងរីករាលដាលនៅតាមសាលារៀនសហគមន៍។
ទន្ទឹមនេះដែរ លោក ថង សាវុន ក៏បានអំពាវនាវផងដែរដល់ឪពុក ម្តាយ និងអាណាព្យាបាលសូមគោរពតាមការណែនាំសំខាន់ៗរបស់ក្រសួងសុខាភិបាលក៏ដូចជាសារសំខាន់ៗ របស់ក្រសួងអប់រំ យុវជន និងកីឡា ទាក់ទងនឹងវិធានការការពារឱ្យចាកផុតពីកូវីដ-១៩ ព្រមទាំងចូលរួមនៅក្នុងកិច្ចការជួយឃ្លាំមើលអំពីសកម្មភាព និងការប្រែប្រួលសុខភាពរបស់កូនចៅខ្លួន បើមានកម្ដៅខ្ពស់ ឬមិនស្រួលខ្លួន ឬផ្ដាសាយសូមកុំបញ្ជូនកូនទៅរៀន។ ដោយឡែកអាជ្ញាធរមូលដ្ឋានសូមបន្តកិច្ចការងាររបស់ខ្លួនប្រកបដោយការទទួលខុសត្រូវ និងភាពអត់ធ្មត់ក្នុងដំណើរការបើកសាលារៀនឡើងវិញស្ថិតក្នុងបរិបទនៃវិបត្តិជំងឺកូវីដ-១៩នេះ៕
(ភ្នំពេញ)៖ ក្រសួងសុខាភិបាល ទទួលបាននូវឧបករណ៍ ប្រមូលសំណាកជំងឺកូវីដ-១៩ ចំនួន៣,០០០ឈុត ដើម្បីចូលរួមប្រយុទ្ធនឹងជំងឺរាតត្បាតសកលកូវីដ-១៩ ពីណាហ្គាវើលដ៍បេះដូងសប្បុរស ដែលជាផ្នែកការងារសង្គម របស់ក្រុមហ៊ុនណាហ្គាវើលដ៍ នាថ្ងៃទី០៧ ខែកញ្ញា ឆ្នាំ២០២០។
លោកស្រីវេជ្ជបណ្ឌិត យក់ សម្បត្តិ រដ្ឋលេខាធិការក្រសួងសុខាភិបាល បានឲ្យដឹងថា «ស្ថានភាពជំងឺកូវីដ-១៩ ក្នុងប្រទេសកម្ពុជា ត្រូវបានទប់ស្កាត់បានល្អ ប៉ុន្តែយើងត្រូវប្រុងប្រយ័ត្នជានិច្ច និងធ្វើតាមការណែនាំរបស់ក្រសួងសុខាភិបាល ដើម្បីបង្ការជំងឺដ៏កាចសាហាវនេះទាំងអស់គ្នា»។
លោកស្រី យក់ សម្បត្តិ សូមថ្លែងអំណរគុណ យ៉ាងជ្រាលជ្រៅបំផុត ចំពោះការឧបត្ថម្ភគាំទ្រ ជាបន្តបន្ទាប់របស់ក្រុមហ៊ុនណាហ្គាវើលដ៍ ដែលបានឧបត្ថម្ភបរិក្ខារចាំបាច់ ជាច្រើនកន្លងមក។ បរិក្ខារទាំងអស់នេះ ពិតជាមានសារសំខាន់ណាស់ ក្នុងការជួយពង្រឹងវិធានការបង្ការជំងឺកូវីដ-១៩។
ឧបករណ៍ទាំងនេះ រួមមាន៖ បំពង់ផ្ទុកសំណាក ១,០០០ឈុត ឧបករណ៍ប្រមូលសំណាកពីបំពង់ក ១,០០០ ឈុត និងឧបករណ៍ប្រមូលសំណាកពីរន្ធច្រមុះ ១,០០០ឈុត។
បំពង់ផ្ទុកសំណាក គឺជាបំពង់សម្រាប់ប្រមូល និងរក្សាសំណាកដែលមានវីរុស ដូចជា វីរុសកូវីដ-១៩ ប៉ារ៉ាស៊ីត ដែលឆ្លងទៅមនុស្សតាមរយៈសត្វល្អិត និងមីកូប្លាស្មា។ បំពង់នេះ គឺជាបំពង់ប្លាស្ទិកដែលមានគម្របបិទជិត និងអាចរក្សាសំណាកបាន៤៨ម៉ោង នៅក្នុងសីតុណ្ហភាពត្រជាក់នៅក្នុងទូទឹកកក។
ឧបករណ៍ប្រមូលសំណាក មានរូបរាងស្រដៀងទៅនឹងសំឡីត្បារត្រចៀក ដែលមានដងប្លាស្ទិក ទំហំ និងចុងរាងផ្សេងៗគ្នា។ បំពង់ផ្ទុក និងឧបករណ៍ប្រមូល សំណាកជំងឺកូវីដ-១៩ អាចឲ្យក្រសួងសុខាភិបាលប្រមូល និងពិនិត្យរកសំណាកដែលសង្ស័យថាមានជំងឺកូវីដ-១៩ ប្រកបដោយសុវត្ថិភាព។
លោក   នាយកគ្រប់គ្រងណាហ្គាវើលដ៍ បានឲ្យដឹងថា ឧបករណ៍ប្រមូលសំណាកទាំងនេះ គឺជាការឧបករណ៍បំពេញបន្ថែម ទៅលើម៉ាស៊ីនធ្វើតេស្ត រកមេរោគកូវីដ-១៩។
លោកថា ឧបករណ៍ទាំងនេះ អនុញ្ញាតឲ្យបុគ្គលិកជួរមុខ របស់ក្រសួងសុខាភិបាល អាចបញ្ជូនសំណាកបានលឿន និងប្រកបដោយសុវត្ថិភាព ដើម្បីធ្វើការវិភាគរកមេរោគ ដោយប្រើម៉ាស៊ីនធ្វើតេស្តទំនើប។ យើងបន្តគាំទ្រដល់ក្រសួងសុខាភិបាល ក្នុងការប្រយុទ្ធនឹងមេរោគកូវីដ-១៩។
គួររំឭកថា ណាហ្គាវើលដ៍បេះដូងសប្បុរស បានឧបត្ថម្ភសរុប នូវម៉ាសមុខ៤ម៉ឺនបន្ទះ, ជែលលាងដៃ៤ពាន់ដប និងទឹកអាល់កុលលាងដៃ៧២០លីត្រ ដែលសរុប ជាទឹកប្រាក់១៥,៤០០ដុល្លារអាមេរិក ដល់ក្រសួងរៀបចំដែនដី នគរូបនីយកម្ម និងសំណង់ អគ្គស្នងការដ្ឋាននគរបាលជាតិ ក្រសួងអប់រំ យុវជន និងកីឡា និងសាលា រាជធានីភ្នំពេញ៕
(ភ្នំពេញ)៖ នៅថ្ងៃពុធ ទី៩ ឆ្នាំ២០២០ស្អែកនេះ ទីភ្នាក់ងារជាតិមុខរបរ និងការងារ () នៃក្រសួងការងារ និងបណ្តុះបណ្តាលវិជ្ជាជីវៈ នឹងសហការជាមួយក្រុមហ៊ុនធំៗ៤ ដោយបាននាំយកឱកាសការងារចំនួន៣០៦កន្លែង ក្នុងមុខតំណែងជាច្រើនពីក្រុមហ៊ុនធំៗចំនួន៤ ផ្តល់ជូនសិស្ស\និស្សិត យុវជន អ្នកស្វែងរកការងារ នៅក្នុងកម្មវិធី «វេទិកាការងារប្រចាំខែកញ្ញា»។
ក្រុមហ៊ុនធំៗទាំង៤ ដែលបានចូលរួមក្នុងវេទិកាការងារនេះ ដើម្បីជ្រើសរើសបុគ្គលិកនោះរួមមាន៖  . (),   &  ., ,    ,   ។
ការរៀបចំកម្មវិធីនេះ ត្រូវបានអនុវត្តយ៉ាងម៉ត់ចត់នូវវិធានការណ៍បង្ការអនាម័យ ស្របតាមការណែនាំរបស់ក្រសួងសុខាភិបាល ដើម្បីទប់ស្កាត់ការរីករាលនៃជំងឺកូវីដ-១៩ ដើម្បីធានានូវសុវត្ថិភាព និងទំនុកចិត្តក្នុងការជ្រើសេរើសកម្លាំងពលកម្ម និងទទួលបានឱកាសការងារ សម្រាប់ភាគីនិយោជក និងអ្នកស្វែងរកការងារ។
គួរបញ្ជាក់ថា កម្មវិធី «វេទិកាការងារ» គឺជាផ្នែកមួយនៃយន្តការរបស់រាជរដ្ឋាភិបាល ក្នុងការផ្ដល់ឱកាសដល់សាធារណៈជនទូទៅ ជាពិសេសយុវជនដែលចង់ស្វែងការងារធ្វើ អ្នកស្វែងរកកន្លែងកម្មសិក្សា ឬអ្នកចង់ផ្លាស់ប្តូរការងារ អាចទទួលបាន កាន់តែងាយស្រួល ចំណេញពេលវេលា និងនៅមួយកន្លែង។
សិស្ស/និស្សិត និងអ្នកកំពុងស្វែងរកការងារធ្វើ អាចយកប្រវត្តិរូបសង្ខេប () ដើម្បីចូលរួមដាក់ពាក្យផ្ទាល់ និងសម្ភាសផ្ទាល់ជាមួយអ្នកតំណាងក្រុមហ៊ុន ចាប់ពីម៉ោង ០៨៖០០ព្រឹកដល់ម៉ោង០៥៖០០ល្ងាច នៅមជ្ឈមណ្ឌលការងាររាជធានីភ្នំពេញ ស្ថិតនៅក្នុងក្រសួងការងារ និងបណ្តុះបណ្តាលវិជ្ជាជីវៈ។
ដើម្បីទទួលព័ត៌មានបន្ថែម សូមទាក់ទងមជ្ឈមណ្ឌលការងាររាជធានីភ្នំពេញនៃ ទីភ្នាក់ងារជាតិមុខរបរ និងការងារ តាមរយៈលេខទូរស័ព្ទ ០១៦ ៧៨៦ ៦៥៥ ឬគេហទំព័រ ... និងទំព័រ   (អិនអ៉ីអេ ខ្មែរ) ៕
(ភ្នំពេញ)៖ លោកស្រីកិត្ដិសង្គហបណ្ឌិត ម៉ែន សំអន ឧបនាយករដ្ឋមន្ត្រី រដ្ឋមន្រ្ដីក្រសួងទំនាក់ទំនង ជាមួយរដ្ឋសភា-ព្រឹទ្ធសភា និងអធិការកិច្ច និងជាប្រធានក្រុមការងាររាជរដ្ឋាភិបាល ចុះជួយរាជធានីភ្នំពេញ រួមជាមួយថ្នាក់ដឹកនាំ លោក លោកស្រី មន្ត្រីរាជការក្រោមឱវាទ និងក្រុមគ្រួសារ បានអញ្ជើញចូលរួមពិធីរាប់បាត្រដាឆ្លងបុណ្យ កាន់បិណ្ឌវេណទី៦ និងបាននាំយកទេយ្យវត្ថុ និងថវិកាទៅប្រគេនដល់ព្រះសង្ឃ នៅវត្តចំនួន៥ គឺវត្តមុន្នីប្រសិទ្ធិវង្ស វត្តអង្គសិរីសួស្តី វត្តច័ន្ទបុរីវង្ស វត្តសុវណ្ណវារី និងវត្តមហានន្ទិយនេរញ្ចរារាមនិវេទ ឬ (វត្តព្រែកប្រាំង) ដែលស្ថិតនៅតាមបណ្តោយផ្លូវជាតិលេខ ៥ នៃខេត្តកណ្តាល និងរាជធានីភ្នំពេញ នាព្រឹកថ្ងៃទី០៨ ខែកញ្ញា ឆ្នាំ២០២០។
ពិធីប្រារព្ធកាន់បិណ្ឌ ត្រូវធ្វើឡើងចាប់ពីថ្ងៃ១រោច រហូតដល់ថ្ងៃ១៥រោច ខែភទ្របទ ជាកាលបរិច្ឆេទដែលសន្មតទុកថាជាថ្ងៃបុណ្ឌភ្ជុំបិណ្ឌ។ នៅថ្ងៃនោះមហាជនប្រុសស្រី ក្មេងចាស់នៅទូទាំងប្រទេសកម្ពុជា នាំគ្នាទៅធ្វើបុណ្យនៅវត្ត ដោយមានទឹកមុខរីករាយស្រស់ស្រាយពោរពេញ ទៅដោយជំនឿជឿជាក់ចំពោះព្រះពុទ្ធសាសនា ជឿបុណ្យ ជឿបាប ជឿកម្មផល។ ទាំងអស់គ្នាសសុទ្ធតែមានសម្លៀកបំពាក់ ល្អៗ ថ្មីៗយ៉ាងប្រណីត។
ថ្ងៃនេះ នៅគ្រប់វត្តទូទាំងប្រទេសមានឧបាសក ឧបាសិកា មហាជន មូលមីរគ្រឹកគគ្រេងធ្វើឲ្យបរិយាកាស នៅក្នុងវត្តមានភាពឱឡារិកអធិកអធមក្រៃលែង សំឡេងភ្លេងពិណពាទ្យ ឬភ្លេងប្រពៃណី បានបន្លឺរងំរណ្តំពីរោះ ត្រជាក់ដល់សោតិន្ទ្រិយារម្មណ៍ និងគួរឲ្យរំភើបរីករាយពន់ប្រមាណ។
កម្មវិធីសំខាន់បំផុតនាថ្ងៃនេះ គឺវេរប្រគេនយាគូ ឬចង្ហាន់ព្រឹក ចង្ហាន់ថ្ងៃត្រង់ ចំពោះព្រះសង្ឃ ទន្ទឹមនឹងពិធីរាប់បាតជាទ្រង់ទ្រាយធំ។ ព្រះសង្ឃស្វាធ្យាយធម៌បង្សុកូល ឧទ្ទិសកុសលមគ្គផលចំពោះវិញ្ញាណក្ខន្ធអតីតបុព្វបុរស ជីដូន ជីតា ញាតិការ ទាំងប្រាំពីរសន្តាន និងសូមប្រសិទ្ធពរស័ព្ទសាធុការ សុខចម្រើន មកកូនចៅឯក្រោយវិញ។
លោកស្រីកិត្តិសង្គហបណ្ឌិត ក៏បានបួងសួងថ្វាយព្រះពរជ័យថ្វាយព្រះមហាក្សត្រ ព្រះមហាក្សត្រី ជាសម្តេចម៉ែ សម្តេចយាយ សម្តេចយាយទួត មុនីនាថ សីហនុ និង ប្រគេនពរដល់ព្រះសង្ឃគ្រប់ព្រះអង្គ និងជូនពរសម្តេចតេជោ ហ៊ុន សែន នាយករដ្ឋមន្រ្តីនៃកម្ពុជា និងសម្តេចកិត្តិព្រឹទ្ធបណ្ឌិត ប៊ុន រ៉ានី ហ៊ុន សែន ប្រធានកាកបាទក្រហមកម្ពុជា ថ្នាក់ដឹកនាំសមាជិកព្រឹទ្ធសភា ថ្នាក់ដឹកនាំ សមាជិករដ្ឋសភា ព្រមទាំងប្រជាពលរដ្ឋ នៅទូទាំងប្រទេស សូមឲ្យជួបសេចក្តីសុខ សន្តិភាព និងសេចក្តីចម្រើនគ្រប់ៗគ្នាជារៀងរហូត។
ជាមួយគ្នានេះដែរ លោកស្រីក៏បានអំពាវនាវឲ្យប្រជាពុទ្ឋបរិស័ទទាំងអស់គ្នា ចូលរួមគោរព និងអនុវត្តឲ្យបានខ្ជាប់ខ្ជួន នូវគោលការណ៍រក្សាអនាម័យឲ្យបានល្អ រួមជាមួយនឹងវិធានការនានា ដែលបានកំណត់របស់ក្រសួងសុខាភិបាល ដោយត្រូវបន្តរក្សាការប្រុងប្រយ័ត្នខ្ពស់ក្នុងការបង្ការ និងការពារនូវការឆ្លង រីករាលដាល នៃជំងឺកូវីដ១៩ នៃរលកទី២ ខណៈពេលដែលពិភពលោកកំពុងប្រឈមមុខ នឹងការរាត្បាតយ៉ាងខ្លាំង ដោយសារជំងឺដ៏កាចសាហាវមួយនេះ៕

(បន្ទាយមានជ័យ)៖ យ៉ាងហោចណាស់មានប្រជាពលរដ្ឋទាំងចាស់ទាំងក្មេងចំនួន ៤៩នាក់ រស់នៅភូមិអូរស្ងួត ឃុំអូរប្រាសាទ ស្រុកមង្គលបូរី ខេត្តបន្ទាយមានជ័យ ត្រូវបានមន្ត្រីមូលដ្ឋាន បានបញ្ជូនមកកាន់មន្ទីរបង្អែកស្រុកមង្គលបុរី ដើម្បីសង្គ្រោះនាល្ងាចថ្ងៃទី៧ ខែកញ្ញា ឆ្នាំ២០២០។
លោកវេជ្ជបណ្ឌិត ឡេ ចានសង្វាត ប្រធានមន្ទីសុខាភិបាលខេត្តបន្ទាយមានជ័យ បានបញ្ជាក់ប្រាប់ភ្នាក់ងារព័ត៌មាន   ឱ្យដឹងថា ក្រុមគ្រូពេទ្យឆ្លើយតបបន្ទាន់របស់  បានសហការជាមួយស្រុកប្រតិបត្តិមង្គលបូរី បានចុះស្រាវជ្រាវ និងអន្តរាគមន៍បន្ទាន់ បន្ទាប់ពីទទួលបានព័ត៌មានបឋមអំពីករណីមានអ្នកសង្ស័យកើតជំងឺគ្រុនឈីកនៅភូមិអូរស្ងួត។
លោកវេជ្ជបណ្ឌិត ឡេ ចានសង្វាត បានបញ្ជាក់ថា រោគសញ្ញាសំខាន់ៗដែលរកឃើញមានគ្រុនក្តៅពី ៣៩-៤០អង្សាសេ មានឈឺសន្លាក់ដៃជើង ឈឺសាច់ដុំ ចេញកន្ទួលក្រហមលើស្បែក វិលមុខ ក្អួតចង្អោរជាដើមសរុបចំនួនអ្នកសង្ស័យកើតជំងឺគ្រុនឈីកនេះមានចំនួន៤៩នាក់ ស្រី២៧នាក់ កុមារ៣៥នាក់ ក្នុងនោះបានបញ្ជូនទៅមន្ទីរពេទ្យខេត្តមង្គលបុរី ចំនួន២៣នាក់ ស្រី ១៣នាក់ ក្នុងនោះមានកុមារា ៨នាក់កុមារី៧នាក់។ ក្រុមគ្រូពេទ្យបានបូមឈាមចំនួន ២៣នាក់ កុមារ១៥នាក់ ដើម្បីបញ្ជូនមកធ្វើតេស្តស្រាវជ្រាវរកមើលមេរោគគ្រុនឈីក នេះនៅវិទ្យាស្ថានប៉ាស្ទ័រ រាជធានីភ្នំពេញបន្តទៀត។
លោកបានឱ្យដឹងបន្តទៀតថា ចំពោះអ្នកផ្សេងទៀតមានសភាព ធូរស្រាលហើយបន្តការតាមដានទៀត។ ក្នុងនោះក្រុមគ្រូពេទ្យ បានធ្វើការអន្តរាគមបន្ទាន់អប់រំពីជំងឺគ្រុនឈីក ការបង្ការ និងការលុបបំបាត់ភ្នាក់ងារចម្លងបានបាញ់ថ្នាំមូស តែខ្វះអាបែត សំណូមពរដាក់អាបែត បន្តតាមដានករណីបន្ថែម និងតាមដាសុខភាពអ្នកសម្រាកពេទ្យ បើមានជំងឺគ្រុនឈីកនេះ ត្រូវរាយយការណ៍ជាបន្តបន្ទាប់អំពីការវិវត្តន៍ថ្មីៗជូនថ្នាក់ដឹកនាំបន្ត៕
(ភ្នំពេញ)៖ ក្រសួងរ៉ែ និងថាមពល បានចេញសេចក្ដីជូនដំណឹង ស្ដីពី ការបើកតំបន់សម្បទានស្វែងរុករករ៉ែ សម្រាប់ការដាក់ពាក្យស្នើសុំអាជ្ញាបណ្ណស្វែងរុករក។ នេះបើតាមសេចក្ដីជូនដំណឹង ដែលបណ្ដាញព័ត៌មាន   ទទួលបាននៅថ្ងៃទី០៨ ខែកញ្ញា ឆ្នាំ២០២០នេះ។
ក្នុងសេចក្ដីជូនដំណឹង បានឲ្យដឹងថា ក្រសួងរ៉ែ និងថាមពល សូមប្រកាសបើកឲ្យដាក់ពាក្យប្រកួតប្រជែងជាសាធារណៈ សម្រាប់ទទួលបានអាជ្ញាបណ្ណស្វែងរុករក ចំពោះតំបន់សម្បទានស្វែងរុករករ៉ែចំនួន២តំបន់ ដូចមាន «ផែនទីទីតាំង និងកូអរដោណេ» ជូនភ្ជាប់មកជាមួយ ចាប់ពីពេលនេះតទៅ។
តំបន់សម្បទានស្វែង រុករករ៉ែដែលនឹងប្រកាសបើកទទួលពាក្យស្នើសុំ រួមមានដូចខាងក្រោម៖
១៖ តំបន់សម្បទានស្វែងរុករករ៉ែទំហំ ១០៧,១០ គីឡូម៉ែត្រក្រឡា ស្ថិតនៅតំបន់មេមត់ ស្រុកមេមត់ ខេត្តត្បូងឃ្មុំ។២៖ តំបន់សម្បទានស្វែងរុករករ៉ែទំហំ១០០គីឡូម៉ែត្រក្រឡា ស្ថិតនៅតំបន់ភ្នំប៉ាង ស្រុក អូរយ៉ាដាវ ខេត្តរតនគិរី។
សាធារណជន បណ្ដាក្រុមហ៊ុនជាតិ និងអន្តរជាតិ ដែលចាប់អារម្មណ៍ ត្រូវមកស្នើសុំ «ពាក្យស្នើ សុំអាជ្ញាបណ្ណស្វែងរុករករ៉ែដែលមានការបោះត្រាត្រឹមត្រូវ» នៅនាយកដ្ឋានឧស្សាហកម្មអាជីវកម្មធនធានរ៉ែ (ជាន់ទី៥) នៃទីស្ដីការក្រសួងរ៉ែ និងថាមពល អគារលេខ ៧៩-៨៩ វិថីប៉ាស្ទ័រ (ផ្លូវលេខ៥១) សង្កាត់ផ្សារថ្មី៣ ខណ្ឌដូនពេញ រាជធានីភ្នំពេញ ចាប់ពីថ្ងៃជូនដំណឹងនេះតទៅ នៅរៀងរាល់ម៉ោងធ្វើការ។
ពាក្យស្នើសុំអាជ្ញាបណ្ណស្វែងរុករករ៉ែ ដែលបានបំពេញរួចរាល់ ត្រូវភ្ជាប់មកជាមួយនូវឯកសារ និង របាយការណ៍តម្រូវពាក់ព័ន្ធ ហើយដាក់ក្នុងស្រោមសំបុត្របិទជិត ដោយការខ្នងថា «ឯកសារស្នើសុំប្រកួត ប្រជែង» រួចដាក់មកក្រសួងតាម «ការិយាល័យច្រកចេញចូលតែមួយ» របស់ក្រសួងរ៉ែ និងថាមពល យ៉ាងយូរ បំផុតត្រឹមថ្ងៃទី០៥ ខែតុលា ឆ្នាំ២០២០ វេលាម៉ោង១៧៖០០នាទី៕
ខាងក្រោមនេះ ជាសេចក្ដីជូនដំណឹង របស់ក្រសួងរ៉ែ និង ផែនទីទីតាំង និងកូអរដោណេ សម្រាប់តំបន់សម្បទានស្វែងរុករករ៉ែ៖

(ភ្នំពេញ)៖ រដ្ឋមន្ត្រីក្រសួងព័ត៌មាន លោក ខៀវ កាញារីទ្ធ និងលោក គី តិច ប្រធានក្រុមមេធាវីរាជរដ្ឋាភិបាល និងជាប្រធានក្រុមមេធាវីស្ម័គ្រចិត្តរបស់សម្តេចតេជោ នៅព្រឹកថ្ងៃទី០៨ ខែកញ្ញា ឆ្នាំ២០២០នេះ បានជួបគ្នាជជែកលើវឌ្ឍនភាពការងារដោះស្រាយវិវាទ និងបញ្ហារបស់អ្នកសារព័ត៌មាន។
គណៈកម្មការសម្របសម្រួលដោះស្រាយវិវាទអ្នកសារព័ត៌មានរួមមាន៖ លោករដ្ឋមន្ត្រី ខៀវ កាញារីទ្ធ ជាប្រធាន និងមានអនុប្រធានចំនួន ៤រូប ក្នុងនោះមានអនុប្រធានអចិន្ត្រៃយ៍ ១រូប គឺលោក ជា កែវចិន្តា ទីប្រឹក្សាក្រសួង និងជាប្រធាននាយកដ្ឋាននិតិកម្មក្រសួងព័ត៌មាន។ ជាមួយគ្នានេះ ក៏មាន សមាជិកចំនួន ១៨រូប ក្នុងនោះដែរក៏មានសមាជិកមកពីស្ថាប័ន សារព័ត៌មានចំនួន៤ រួមមាន៖ ក្លឹបអ្នកកាសែតកម្ពុជា, សហភាពសហព័ន្ធអ្នកកាសែតកម្ពុជា, សមាគមអ្នកសារព័ត៌មានកម្ពុជា ដើម្បីសេរីភាព និងសមាគមកម្ពុជាការពារអ្នកកាសែត។
លោក ជា កែវចិន្តា ទីប្រឹក្សាក្រសួង និងជាប្រធាននាយកដ្ឋាននិតិកម្មក្រសួងព័ត៌មាន បានធ្វើរបាយការណ៍ជម្រាបជូនពីលទ្ធផល នៃការទទួលពាក្យបណ្តឹងចាប់ថ្ងៃទី០៥ ខែកុម្ភៈ ឆ្នាំ២០២០ រហូតដល់បច្ចុប្បន្ន មានបណ្ដឹងជាលាយលក្ខអក្សរឆ្លងតាមក្រសួង-ស្ថាប័នចំនួន ៥ករណី និងបានដោះស្រាយរួចរាល់ចំនួន ៤ករណី។
បណ្ដឹងជាលាយលក្ខណ៍អក្សរ ឆ្លងតាមអង្គភាពចំនួន ៣ករណី បានដោះស្រាយរួចរាល់, បណ្ដឹងដោយអាជ្ញាធរមូលដ្ឋាន និងសមត្ថកិច្ចគ្រប់លំដាប់ ចំនួន១ករណី បានដោះស្រាយរួចរាល់, បណ្ដឹងផ្ទាល់មាត់ចំនួន ៦ករណី បានដោះស្រាយរួចរាល់។ ចុងក្រោយនេះ កាលពីថ្ងៃទី០១ ខែកញ្ញា លោក ហ៊ុយ វណ្ណ: ប្រធានសហភាពសហពន្ធ័អ្នកសារព័ត៌មានកម្ពុជា បានដាក់ពាក្យមកក្រសួងព័ត៌មាន ដើម្បីស្នើសុំរដ្ឋមន្ត្រីក្រសួងព័ត៌មាន ពិនិត្យលើរបាយការណ៍ស្តីពីស្ថានភាពអ្នកកាសែតមួយនៅខេត្តកំពង់ឆ្នាំង។ ករណីនេះ នាយកដ្ឋាននីតិកម្មកម្ពុជាពិនិត្យ។
លោក គី តិច បានលើកឡើងថា ចាប់តាំងពីការគណ:កម្មការសម្របសម្រួលដោះស្រាយវិវាទអ្នកសារព័ត៌មានបានបង្កើតឡើង កាលពីខែកុម្ភៈ ឆ្នាំ២០២០ រហូតមកដល់ពេលនេះ ក្រុមមេធាវីស្ម័គ្រចិត្តសម្តេចតេជោសែន មិនទាន់ទទួលការការពារចំពោះអ្នកសារព័ត៌មាន ដែលមានកំហុសនៅឡើយទេ។ ប៉ុន្តែគ្រាន់តែមានចំណុចខ្លះ បានផ្លាស់ប្តូរយោបល់គ្នាជាមួយក្រុមការងារក្រសួងព័ត៌មាន ពាក់ព័ន្ធទៅនឹងអ្នកសារព័ត៌មាន ដែលមាន បញ្ហា ដោយមិនគោរពតាមក្រមសីលធម៏វិជ្ជាជីវៈត្រឹមត្រូវ។
គណៈកម្មការមានភារកិច្ចសម្របសម្រួលវិវាទរបស់អ្នកសារព័ត៌មាន បានចុះបញ្ជីនៅក្រសួងព័ត៌មាន ដែលត្រូវទទួលរងការប្តឹងតវ៉ាពីភាគីពាក់ព័ន្ធ ក្នុងពេលបំពេញវិជ្ជាជីវៈ។ ទទួលពាក្យបណ្តឹង របស់អ្នកសារព័ត៌មាន ដែលមានវិវាទក្នុងពេលបំពេញវិជ្ជាជីវៈ ពិនិត្យ សិក្សាអំពីអង្គហេតុ និងអង្គច្បាប់លើបណ្តឹងនីមួយៗ ជូនថ្នាក់ដឹកនាំសម្រេច។
ជាមួយគ្នានេះគណៈកម្មការ ធ្វើការពិគ្រោះយោបល់ ដើម្បីពិភាក្សាអំពីបញ្ហានានា ដែលអាចកើតមានជាយថាហេតុ មុននឹងចេញផ្សាយអត្ថបទព័ត៌មានទាកទងនឹងបញ្ហារសើប។ សម្របសម្រួលក្នុងការបញ្ជូនពាក្យបណ្តឹងរបស់អ្នកសារព័ត៌មាន មានវិជ្ជាជីវ: ទៅក្រុមមេធាវី ស្ម័គ្រចិត្តសម្តេចតេជោសែន។ គណ:កម្មការនេះ ក៏តាមដានការអនុវត្តនីតិវិធីបណ្តឹងនីមួយៗ តាំងពីដើមរហូតបញ្ចប់ និងធ្វើរបាយការណ៍ជាទៀតទាត់ដល់ថ្នាក់ដឹកនាំ។
លោករដ្ឋមន្ត្រី ខៀវ កាញារីទ្ធ បានលើកឡើងថា កិច្ចប្រជុំនេះ ធ្វើឡើងរយះពេល ៦ខែម្តង ដើម្បីពិនិត្យវឌ្ឍនភាពការងាររបស់គណ:កម្មការសម្របសម្រួល ដោះស្រាយវិវាទអ្នកសារព័ត៌មាន។ តាមរយៈកិច្ចការងារនេះ ក្រុមការងាររបស់ក្រសួងព័ត៌មាន បានទទួលពាក្យបណ្តឹងមួយចំនួន ទាក់ទងនិងអ្នកសារព័ត៌មាន ហើយរាល់ពាក្យបណ្តឹងទាំងអស់នោះ ខាងនាយកដ្ឋាន នីតិកម្ម ក្រសួងព័ត៌មាន បានធ្វើការពិនិត្យជាមុនសិន បើជាកំហុសរបស់កាសែត ដែលរញ៉េរញ៉ៃ គឺមិនដាក់ជូនក្រុមមេធាវីស្ម័គ្រចិត្តសម្តេចតេជោសែន ធ្វើការដោះស្រាយនោះទេ ដោយសារអ្នកកាសែតឥឡូវមាន ច្រើនបែបណាស់ ក្នុងការកំណត់ឱ្យបានច្បាស់លាស់។ ដូច្នេះរាល់សំណើ ដែលក្រសួងពិនិត្យឃើញថា មានភាពសមស្រប ដើម្បីឱ្យមានការជួយពីមេធាវី ទើបក្រសួងបញ្ជូនទៅពិនិត្យ និងជួយដោះស្រាយការពារអ្នកសារព័ត៌មាន ដែលធ្វើកិច្ចការងារប្រកបដោយវិជ្ជាជីវ:ត្រឹមត្រូវ៕
(ភ្នំពេញ)៖ រដ្ឋបាលរាជធានីភ្នំពេញ នៅថ្ងៃទី០៨ ខែកញ្ញា ឆ្នាំ២០២០នេះ បានចេញសេចក្ដីជូនដំណឹងមួយ ស្ដីពីការទុកដាក់សំរាម ក្នុងឱកាសថ្ងៃឈប់សម្រាក នៃពិធីបុណ្យភ្ជុំបិណ្ឌ ដែលបុគ្គលិក កម្មករ របស់ក្រុមហ៊ុនស៉ីនទ្រីមួយចំនួន ត្រូវឈប់សម្រាកពីការងារ។
ដើម្បីថែរក្សាសោភ័ណភាព អនាម័យ បរិស្ថានរាជធានី រដ្ឋបាលរាជធានីភ្នំពេញ អំពាវនាវដល់ប្រជាពលរដ្ឋជាម្ចាស់លំនៅឋាន ម្ចាស់អាជីវកម្ម សេវាកម្ម ដែលមានទីតាំងក្នុងរាជធានីភ្នំពេញទាំងអស់ សូមមេត្តាយោគល់ និងអធ្យាស្រ័យ កុំបញ្ចេញសំរាម សំណល់រឹងមកដាក់នៅតាមដងផ្លូវសាធារណៈ ក្នុងអំឡុងពេលថ្ងៃឈប់សម្រាកនេះ ដោយសូមរក្សាការទុកដាក់សំរាមឲ្យបានត្រឹមត្រូវ នៅក្នុងទីតាំងរៀងៗខ្លួនជាបណ្ដោះអាសន្ន៕
ខាងក្រោមនេះ ជាសេចក្ដីជូនដំណឹងរបស់រដ្ឋបាលរាជធានីភ្នំពេញ៖
(ភ្នំពេញ)៖ អគ្គនាយកដ្ឋានពន្ធដារ នៃក្រសួងសេដ្ឋកិច្ច និងហិរញ្ញវត្ថុ បានចេញលិខិតអញ្ជើញម្ចាស់ក្រុមហ៊ុនចំនួនពីរ ឲ្យចូលមកទូទាត់បំណុលពន្ធ ដែលជំពាក់រដ្ឋ។ នេះបើតាមលិខិតអញ្ជើញ ដែលបណ្តាញព័ត៌មាន   ទទួលបាននៅថ្ងៃទី០៨ ខែកញ្ញា ឆ្នាំ២០២០នេះ។
ក្រុមហ៊ុនទាំង២នោះ រួមមាន៖ ក្រុមហ៊ុន សាន់ នីម៉ិច () និង ក្រុមហ៊ុន គង់ ស្រ៊ុង អ៉ឹមផត អិចផត (    .,)៕
(ភ្នំពេញ)៖ ក្នុងកិច្ចសំណេះសំណាលជាមួយក្រុមនិស្សិតដែលត្រៀមចេញដំណើរទៅសិក្សាបន្តនៅប្រទេសអូស្ត្រាលី និងណូវែលសេឡង់ លោក អ៉ិត សំហេង រដ្ឋមន្ត្រីក្រសួងការងារ និងបណ្ដុះបណ្ដាលវិជ្ជាជីវៈ បានផ្ដាំផ្ញើដល់ពួកគេថាឲ្យប្រឹងប្រែងសិក្សារៀនសូត្របំពេញចំណេះវិជ្ជារបស់ខ្លួន ដើម្បីយកវាមកជួយអភិវឌ្ឍន៍ជាតិមាតុភូមិកម្ពុជាវិញ ក្រោមស្មារតីខិតខំដើម្បីជាតិជាធំ។
កិច្ចសំណេះសំណាលនេះធ្វើឡើងនៅទីស្ដីការក្រសួងការងារ នាព្រឹកថ្ងៃទី០៨ ខែកញ្ញា ឆ្នាំ២០២០ ដែលមានក្រុមនិស្សិតចូលរួមចំនួន ២៧នាក់ ដឹកនាំដោយលោក ទៀប សុត្ថា បច្ចុប្បន្នជាមន្រ្តីនៃអាជ្ញាធរសវនកម្មជាតិ។
លោក ទៀប សុត្ថា បានឲ្យដឹងថា ជយលាភីសរុបចំនួន ២៧នាក់ (ស្រី ១១នាក់) ក្នុងនោះមាននិស្សិតជាមន្រ្តីរាជការតាមស្ថាប័នរដ្ឋសរុប ១៦នាក់ ក្នុងនោះមានមន្រ្តី  នៃក្រសួងការងារ និងបណ្តុះបណ្តាលវិជ្ជាជីវៈ ១នាក់ និងមានបុគ្គលិកឯកជនចំនួន ១១នាក់។
លោក ទៀប សុត្ថា ការសិក្សានៅប្រទេសទាំងពីរនេះមានរយៈពេល២ឆ្នាំ ហើយក្រោយពេលបញ្ចប់ការសិក្សា និស្សិតមិនអាចបម្រើការងារនៅប្រទេសផ្សេងក្រៅពីកម្ពុជាមាតុភូមិរបស់ខ្លួន រយៈពេល២ឆ្នាំ។
នាឱកាសនោះ លោក អ៉ិត សំហេង បានឲ្យដឹងថា ប្រទេសអូស្ត្រាលី និងណូវែលសេឡង់ មានបទពិសោធន៍លើការបណ្តុះបណ្តាលធនធានមនុស្ស និងតែងជួយបណ្តុះបណ្តាលដល់និស្សិតរបស់កម្ពុជាជាដរាបមក។ កម្ពុជាមានកិច្ចសហការជាមួយអូស្ត្រាលីលើវិស័យជាច្រើន ជាពិសេសការបណ្តុះបណ្តាលធនធានមនុស្សនេះឯង។
លោក អ៉ិត សំហេង បានបន្តថា ចំពោះការសិក្សា ទោះបីផ្នែកណាក៏ល្អដែរ ឲ្យតែលើកកម្ពស់ចំណេះដឹងរបស់និស្សិតកម្ពុជា ដើម្បីផលិតធនធានមនុស្សយកមកជួយអភិវឌ្ឍន៍ប្រទេសវិញ ខណៈការអភិវឌ្ឍធនធានមនុស្សចាំបាច់ណាស់ សម្រាប់កសាងសង្គមគ្រួសារផង និងសង្គមជាតិផង ដូច្នេះក្រុមនិស្សិតត្រូវធ្វើជាបង្គោលគ្រួសារឲ្យបានមាំ និងឆ្លៀតជួយកសាងសង្គមជាតិឲ្យមានការអភិវឌ្ឍតទៅមុខទៀត។
លោករដ្ឋមន្ត្រីបានរំលឹកពីការខិតខំជួយរបស់អូស្ត្រាលីយ៉ាងច្រើនមកលើប្រទេសកម្ពុជា នាសម័យអ៊ុនតាក់ និងការចូលរួមក្នុងកិច្ចព្រមព្រៀងសន្តិភាពទីក្រុងប៉ារីស ទន្ទឹមនោះ អូស្ត្រាលីជាប្រទេសមុនគេមួយដែរ ដែលចូលមកជួយកម្ពុជាក្នុងសម័យផ្ដួលរំលំរបបខ្មែរក្រហម។ ពិសេសរដ្ឋាភិបាលអូស្ត្រាលី បានជួយជ្រោមជ្រែងក្នុងការបណ្ដុះបណ្ដាលធនធានមនុស្សសម្រាប់និស្សិតកម្ពុជាបានយ៉ាងច្រើន ដែលនិស្សិតទាំងនេះ បច្ចុប្បន្នបានក្លាយជាធនធានដ៏មានតម្លៃមួយសម្រាប់ចូលរួមអភិវឌ្ឍន៍សេដ្ឋកិច្ចកម្ពុជាផងដែរ។
ជាការដាស់តឿនរបស់លោករដ្ឋមន្ត្រីនោះគឺគ្រប់និស្សិតកម្ពុជាដែលចេញទៅសិក្សានៅក្រៅប្រទេសត្រូវមានមនសិការថា ប្រទេសជាតិខំផ្ដល់ឱកាសឲ្យទៅរៀន យ៉ាងណាក៏ត្រូវតបស្នងវិញខ្លះដែរ ធ្វើម៉េចឲ្យបានលទ្ធផលពិតប្រាកដយកមកជួយជាតិវិញ។
លោករដ្ឋមន្ត្រី អ៉ិត សំហេង បានបញ្ជាក់ថា ការអភិវឌ្ឍធនធានមនុស្សជារឿងចាំបាច់ណាស់ ព្រោះឥលូវយ៉ាងហោចណាស់ត្រូវមានសញ្ញាបត្រកម្រិតបរិញ្ញាបត្រដែរ ដើម្បីអភិវឌ្ឍឲ្យទាន់បច្ចេកវិទ្យាទំនើប ឬបដិវត្តឧស្សាហកម្ម ៤.០។
លោកក៏បានលើកឡើងប្រាប់ក្រុមនិស្សិតអំពីវឌ្ឍនភាពលើវិស័យការងារ និងបណ្ដុះបណ្ដាលវិជ្ជាជីវៈនៅកម្ពុជា ដែលក្រសួងបានខិតខំកន្លងមក និងបន្តខិតខំសម្រាប់អនាគតទៅមុខទៀតផងដែរ៕

(ភ្នំពេញ)៖ លោក គង់ គាំ ប្រធានកិត្តិយសគណបក្សឆន្ទៈខ្មែរ នៅថ្ងៃទី០៨ ខែកញ្ញា ឆ្នាំ២០២០នេះ បានសម្តែងការអបអរសាទរ និងគាំទ្រចំពោះការទទួលសិទ្ធិធ្វើនយោបាយឡើងវិញរបស់ លោក សុន ឆ័យ អតីតសមាជិកគណៈកម្មាធិការអចិន្រ្តៃយ៍ នៃអតីតគណបក្សសង្រ្គោះជាតិ ដើម្បីឈានទៅបង្កើតកម្លាំងប្រជាធិបតេយ្យថ្មី ដោយមិនរង់ចាំការរស់ឡើងវិញរបស់ គណបក្សសង្រ្គោះជាតិ ដែលតុលាការកាត់ទោសរំលាយ។
នៅក្នុងលិខិតចំហររបស់ខ្លួន ផ្ញើទៅកាន់លោក សុន ឆ័យ និង លោក អ៊ូ ច័ន្ទរ័ត្ន លោក គង់ គាំ បានបញ្ជាក់យ៉ាងដូច្នេះថា៖ «អនុញ្ញាតឲ្យខ្ញុំសូមសម្តែងការអបអរ និងគាំទ្រការសុំសិទ្ធិ ការទទួលបាននីតិសម្បទាធ្វើនយោបាយឡើងវិញ (ពិសេសរបស់ លោក សុន ឆ័យ នៅពេលថ្មីៗនេះ) លើសពីនេះ សូមកោតសរសើរ និងរីករាយចំពោះបំណងរបស់លោកទាំងពីរអំពីគម្រោង (តាមប្រព័ន្ធព័ត៌មាន)ថា នឹងបង្កើតគណបក្សនយោបាយថ្មី ដើម្បីចូលរួមការបោះឆ្នោតក្រុមប្រឹក្សាឃុំ-សង្កាត់ នៅឆ្នាំ២០២២ និងការបោះឆ្នោតជ្រើសរើសតំណាងរាស្រ្តនៅឆ្នាំ២០២៣ ដោយមិនសង្ឃឹម មិនជឿ មិនរង់ចាំលទ្ធផលពីអន្តរជាតិ និងពីមេដឹកនាំអតីត  អំពីការបង្ខំតាមមធ្យោបាយផ្សេងៗឲ្យ  សង  សងតំណែងជាប់ឆ្នោត និងឲ្យរៀបចំការបោះឆ្នោតឡើងវិញមុនឆ្នាំ២០២២ និងឆ្នាំ២០២៣ នោះអាចកើតឡើងបានឡើយ»។
លោក សុន ឆ័យ អតីតតំណាងរាស្រ្ត និងអតីតថ្នាក់ដឹកនាំ នៃអតីតគណបក្សសង្រ្គោះជាតិ២រូបទៀត ត្រូវបាន ព្រះករុណា ព្រះបាទ សម្តេចព្រះ បរមនាថ នរោត្តម សីហមុនី ព្រះមហាក្សត្រនៃកម្ពុជា ចេញព្រះរាជក្រឹត្យមួយ កាលពីថ្ងៃទី០៣ ខែកញ្ញា ឆ្នាំ២០២០ កន្លងទៅ ផ្តល់នីតិសម្បទាធ្វើនយោបាយឡើងវិញ បន្ទាប់ពីពួកគេដាក់លិខិតស្នើសុំទៅកាន់ក្រសួងមហាផ្ទៃ។
ទន្ទឹមគ្នានឹងការស្នើសុំសិទ្ធិធ្វើនយោបាយរបស់ លោក សុន ឆ័យ និងអតីថ្នាក់ដឹកនាំរបស់អតីតគណបក្សសង្រ្គោះជាតិទាំង២រូបនេះ លោក អ៊ូ ច័ន្ទរ័ត្ន ដែលទទួលបាននីតិសម្បទាធ្វើនយោបាយកន្លងទៅនោះ បានប្រកាសកៀរគរអ្នកនយោបាយប្រឆាំងនានា ដើម្បីឈានទៅបង្កើតគណបក្សថ្មី សម្រាប់ចូលរួមក្នុងការបោះឆ្នោតអាណិត្តក្រោយនេះ បន្ទាប់ពីលោកអស់ជំនឿទៅលើ ការដឹកនាំរបស់មេដឹកនាំអតីតគណបក្សសង្រ្គោះជាតិ។
លោក គង់ គាំ បានបញ្ជាក់បន្ថែមថា «ការយល់ឃើញរបស់ខ្ញុំ ប្រហែលមិនខុសពីអ្នកនយោបាយដែលបានសម្រេចសុំសិទ្ធិកន្លងហើយ ទើបសុំសិទ្ធិ និងសុំសិទ្ធបន្តបន្ទាប់ គឺពិតជាយល់ច្បាស់ថា អំពើទារក្រៅសម្លេងឆ្នោតឲ្យ ហ៊ុន សែន ចុះពីអំណាច (ជាបដិវត្តដើមទី) ផែនការមាតុភូមិនិវត្តន៍ ផ្តួលរំលំចាប់ ហ៊ុន សែន (ជាបដិវត្តន៍កណ្តាលទី) និងការថ្លែងអំពីផែនការដក ហ៊ុន សែន ចេញ ប្តូរថ្មីទាំងអស់ រៀបចំថ្មីទាំងអស់គឺ (ជាបដិវត្តន៍ចុងទី) ដ៏ពិសពុល គ្រោះថ្នាក់ដល់អតីត  ដល់ប្រជាពលរដ្ឋ ដល់ប្រទេសជាតិ (ចេតនាបដិវត្តន៍មិនទាន់បញ្ចប់ទេ) ដែលយើងអ្នកនយោបាយប្រជាធិបតេយ្យសុចរិត (ពិសេសអតីតសមាជិក ) មិនអាចមិនផ្តាច់ខ្លួនចេញពីគំនិតដ៏ខ្មៅងងឹតនេះ ហើយរួសរាន់បង្កើតគណបក្សនយោបាយថ្មី ដើម្បីអំណាចកម្ពុជា(ជាអំណាចរបស់ប្រជាពលរដ្ឋ ដោយប្រជាពលរដ្ឋ ដើម្បីប្រជាពលរដ្ឋ) តាមរយៈការបោះឆ្នោតសេរីត្រឹមត្រូវយុត្តិធម៌តែម្យ៉ាងគត់ប៉ុណ្ណោះ»។
ដោយការគោរព និងផ្តល់តម្លៃខ្ពស់ចំពោះសមត្ថភាព និងលទ្ធភាពទំនាក់ទំនងដ៏ទូលំទូលាយរបស់ លោក សុយ ឆ័យ និង លោក អ៊ូ ច័ន្ទរ័ត្ន លោក គង់ គាំ បានមានបំណងចង់ឱ្យមានការជួបពិភាក្សាជាទ្វេរភាគី ពហុភាគីរវាងថ្នាក់ដឹកនាំគណបក្សនយោបាយប្រជែងនានា ដើម្បីរករូបមន្តណាមួយដែលអាចទទួលបានលទ្ធផលពហុបក្ស នៅក្រុមប្រឹក្សាឃុំ-សង្កាត់ឲ្យបានទូទាំងប្រទេសក្នុងឆ្នាំ២០២២ និងនៅរដ្ឋសភាក្នុងឆ្នាំ២០២៣ខាងមុខ ប្រកប ដោយប្រសិទ្ធភាពខ្ពស់។
លោក គង់ គាំ បានបង្ហាញក្តីសង្ឃឹមថា លោក សុន ឆ័យ និង លោក អ៊ូ ច័ន្ទរ័ត្ន នឹងទទួល និងពិចារណា ចំពោះបំណងដ៏ស្មោះត្រង់ សុចរិតរបស់លោក ដើម្បីរបបប្រជាធិបតេយ្យសេរីពហុបក្ស ការគោរពសិទ្ធិមនុស្ស និងការអភិវឌ្ឍ ដែលមជ្ឍដ្ឋានជាតិ និងអន្តរជាតិទទូចចង់បាន៕


(ភ្នំពេញ)៖ នាយឧត្តមសេនីយ៍ សាស្ត្រាចារ្យ បណ្ឌិត សេង ផល្លី ប្រធានបណ្ឌិត្យសភានគរបាលកម្ពុជា នាព្រឹកថ្ងៃទី០៨ ខែកញ្ញា ឆ្នាំ២០២០នេះ បានអញ្ជើញជាអធិបតី ក្នុងពិធីបើកសិក្ខាសាលាផ្សព្វផ្សាយលទ្ធផល នៃការសិក្សាស្រាវជ្រាលើប្រធានបទ «ប្រសិទ្ធភាពនៃការអនុវត្តច្បាប់ចរាចរណ៍ផ្លូវគោក ក្នុងរាជធានីភ្នំពេញ»។
សិក្ខាសាលានេះ ធ្វើឡើងនៅសាកលវិទ្យាល័យធនធានមនុស្ស រាជធានីភ្នំពេញ ដោយមានការអញ្ជើញចូលរួម ពីតំណាងអង្គភាព និងស្ថាប័ន រដ្ឋចំនួន១៤ អង្គការក្រៅរដ្ឋាភិបាលចំនួន១ សមាគមដឹកជញ្ជូនអ្នកដំណើរ និងក្រុមហ៊ុន ហ៊ុនដា ព្រមទាំងអ្នកចូលរួម សរុបចំនួនប្រមាណ១០០នាក់។
ឧត្តមសេនីយ៍ទោ សាស្ត្រាចារ្យរង សេន សត្យា នាយកវិទ្យាស្ថានស្រាវជ្រាវវិទ្យាសាស្ត្រនគរបាល នៃបណ្ឌិត្យសភានគរបាលកម្ពុជា បានលើកឡើងថា វិទ្យាស្ថាន បានធ្វើការសិក្សាស្រាវជ្រាវលើប្រធានបទនេះ ក្នុងរយៈពេល៥ខែ ចាប់ផ្តើមពីចុងខែតុលា ឆ្នាំ២០១៩ ដល់ខែមីនា ឆ្នាំ២០២០ និងបានបញ្ចប់ការសរសេររបាយការណ៍ លទ្ធផលនៃការស្រាវជ្រាវជាស្ថាពរ ដែលត្រូវការផ្សព្វផ្សាយក្នុងអង្គសិក្ខាសាលានាពេលនេះ។
ក្នុងឱកាសនោះ នាយឧត្តមសេនីយ៍ សាស្ត្រាចារ្យ បណ្ឌិត សេង ផល្លី បានសំដែងនូវការគាំទ្រ និងវាយតម្លៃខ្ពស់លើលទ្ធផលនៃការសិក្សា ស្រាវជ្រាវនេះ និងបញ្ជាក់ថា គម្រោងសិក្សាស្រាវជ្រាវនេះ មានការឧបត្ថម្ភគាំទ្រថវិកាពីសម្ដេចក្រឡាហោម ស ខេង ឧបនាយករដ្ឋមន្ត្រី រដ្ឋមន្ត្រីក្រសួងមហាផ្ទៃ ដែលផ្តល់ឲ្យបណ្ឌិត្យសភា ធ្វើការសិក្សាស្រាវជ្រាវតាមលក្ខណៈ វិទ្យាសាស្ត្រ ដើម្បីរកឲ្យឃើញនូវបញ្ហាប្រឈម កត្តារាំងស្ទះនានា និងដាក់ចេញនូវវិធានដោះស្រាយ ឲ្យទាន់ពេលវេលា ប្រកបដោយប្រសិទ្ធភាពខ្ពស់។
នាយឧត្តមសេនីយ៍ សេង ផល្លី បានបញ្ជាក់បន្ថែមថា លទ្ធផលនៃការសិក្សាស្រាវជ្រាវ បានរកឃើញថា ការយល់ដឹងរបស់ប្រជាពលរដ្ឋ អំពីសុវត្ថិភាពចរាចរណ៍ផ្លូវគោក នៅមិនទាន់បានទូលំទូលាយ ហើយអ្នកបើកបរភាគច្រើននៅមិនទាន់មាន ឥរិយាបថចូលរួមក្នុងការគោរពច្បាប់ និងការរឹតបណ្ដឹងការអនុវត្តច្បាប់ចរាចរណ៍ផ្លូវគោក ឲ្យមានប្រសិទ្ធភាពនៅមាន កម្រិតទាបនៅឡើយ។
នាយឧត្តមសេនីយ៍បន្ដទៀតថា ចំណែកការចូលរួមសហការរបស់អ្នកពាក់ព័ន្ធ ក៏នៅមានភាពខ្វះចន្លោះ ក្នុងការចូលរួមពង្រឹង ការអនុវត្តច្បាប់ផងដែរ ហើយ ធនធានគាំទ្រដល់ដំណើរការអនុវត្ត ការងារគ្រប់គ្រងសុវត្ថិភាពចរាចរណ៍ផ្លូវគោក នៅមានការខ្វះខាតច្រើន ដែលជាហេតុផលធ្វើឲ្យប្រសិទ្ធភាព នៃការអនុវត្តច្បាប់ចរាចរណ៍ផ្លូវគោកក្នុងរាជធានីភ្នំពេញ នៅមានកម្រិត។
ជាមួយគ្នានោះ នាយឧត្តមសេនីយ៍ សាស្ត្រាចារ្យ បណ្ឌិត សេង ផល្លី បានបន្ថែមថា សិក្ខាសាលានេះ មានគោលបំណង និងសារៈសំខាន់ ដូចខាងក្រោម៖
* ផ្សព្វផ្សាយលទ្ធផលនៃការសិក្សាស្រាវជ្រាវលើប្រធានបទ «ប្រសិទ្ធភាពនៃការអនុវត្តច្បាប់ចរាចរណ៍ផ្លូវគោក ក្នុងរាជធានីភ្នំពេញ» ដល់អ្នកពាក់ព័ន្ធ
* ប្រមូលយោបល់ និងធាតុចូលបន្ថែមទៀត ពីអ្នកពាក់ព័ន្ធលើយុទ្ធសាស្ត្រអន្តរាគមន៍ តាមអនុសាសន៍ដែល បានស្នើឡើងនៅក្នុងរបាយការណ៍លទ្ធផលស្រាវជ្រាវ
* ពង្រឹងទំនាក់ទំនងនិងកិច្ចសហការគ្នា លើការងារស្រាវជ្រាវរវាងវិទ្យាស្ថានស្រាវជ្រាវវិទ្យាសាស្ត្រនគរបាល នៃបណ្ឌិត្យសភានគរបាលកម្ពុជា ជាមួយអ្នកពាក់ព័ន្ធ និងដៃគូអភិវឌ្ឍ និង
* លទ្ធផលនៃការស្រាវជ្រាវ នឹងបម្រើជាប្រយោជន៍ ដល់អ្នកពាក់ព័ន្ធសម្រាប់ការងារគ្រប់គ្រងសុវត្ថិភាព ចរាចរណ៍ផ្លូវគោកនៅក្នុងរាជធានីភ្នំពេញ ឲ្យមានលក្ខណៈប្រសើរឡើង៕
(ភ្នំពេញ)៖ អគ្គបណ្ឌិតសភាចារ្យ អូន ព័ន្ធមុនីរ័ត្ន ឧបនាយករដ្ឋមន្រ្តី រដ្ឋមន្រ្តីក្រសួងសេដ្ឋកិច្ច និងហិរញ្ញវត្ថុ និងជាប្រធានគណៈកម្មាធិការជាតិអភិវឌ្ឍន៍ទេសចរណ៍ នៅថ្ងៃទី០៧ ខែកញ្ញា ឆ្នាំ២០២០ បានដឹកនាំកិច្ចប្រជុំអន្តរក្រសួង ដើម្បីពិនិត្យ និងពិភាក្សាលើសេចក្តីព្រាង «ផែនការមេអភិវឌ្ឍន៍ទេសចរណ៍ខេត្តសៀមរាប (២០២០-២០៣៥)។
កិច្ចប្រជុំនេះ មានការអញ្ជើញចូលរួមពីសំណាក់ លោក ថោង ខុន រដ្ឋមន្រ្តីក្រសួងទេសចរណ៍ និងជាប្រធានគណៈកម្មការអន្តរក្រសួងសិក្សារៀបចំផែនការមេអភិវឌ្ឍន៍ទេសចរណ៍ ខេត្តសៀមរាប, លោកស្រីបណ្ឌិតសភាចារ្យ ភឿង សកុណា រដ្ឋមន្រ្តីក្រសួងវប្បធម៌ និងវិចិត្រសិល្បៈ, លោក សាយ សំអាល់ រដ្ឋមន្រ្តីក្រសួងបរិស្ថាន ព្រមទាំងលោក លោកស្រី សមាជិក សមាជិកា គណៈកម្មការកម្មាធិការជាតិអភិវឌ្ឍន៍ទេសចរណ៍ ។
«ផែនការមេអភិវឌ្ឍន៍ទេសចរណ៍ខេត្តសៀមរាប (២០២០-២០៣៥)» សិក្សារៀបចំដោយគណៈកម្មការអន្តរក្រសួង ដឹកនាំដោយលោក ថោង ខុន រដ្ឋមន្ត្រីក្រសួងទេសចរណ៍ និងជាប្រធានគណៈកម្មការអន្តរក្រសួងរៀបចំផែនការមេនេះ ត្រូវបានរំពឹងថានឹងក្លាយជាយន្តការដ៏មានសារៈសំខាន់ចាំបាច់ សម្រាប់ការឆ្លើយតបទៅនឹងស្ថានភាពនាពេលបច្ចុប្បន្នក៏ដូចជាអនាគត ឆ្លើយតបនឹងឥទ្ធិពលនៃជំងឺឆ្លងកូវីដ-១៩ (-19) ជាពិសេស ត្រូវសម្រេចឱ្យបាននូវបំណងប្រាថ្នារួមរបស់រាជរដ្ឋាភិបាល ដើម្បីជាអភិវឌ្ឍវិស័យទេសចរណ៍នៅខេត្តសៀមរាប ដូចខាងក្រោម៖
ទី១៖ ខេត្តសៀមរាប គឺជាខេត្តទេសចរណ៍អន្តរជាតិដ៏គួរឱ្យចាប់អារម្មណ៍ និងមានការទទួលស្គាល់ជាលក្ខណៈជា សកលលើការអភិរក្ស និងកិច្ចគាំពារសម្បត្តិបេតិកភណ្ឌវប្បធម៌ និងបរិស្ថានធម្មជាតិ ដោយផ្តល់ជូននូវធនធានទេសចរណ៍ និងភាពទាក់ទាញជាច្រើនទៀត ។
ទី២៖ ធានាឱ្យបាននូវផលប្រយោជន៍សង្គម-សេដ្ឋកិច្ច ជាអតិបរមាពីវិស័យទេសចរណ៍ ពោលគឺតំបន់ប្រវត្តិសាស្រ្តអង្គរ, តំបន់ទីក្រុងដែលមានស្ទឹងសៀមរាប, តំបន់ទន្លេសាប, ឧទ្យានជាតិភ្នំគូលែន និងតំបន់ជនបទដែលជាគោលដៅទេសចរណ៍ ត្រូវតែភ្ជាប់ជាមួយការអភិវឌ្ឍសេដ្ឋកិច្ចមូលដ្ឋាន និងការកាត់បន្ថយភាពក្រីក្រ ។
ទី៣៖ ខេត្តសៀមរាប ត្រូវតែជាគោលដៅទេសចរណ៍ប្រកបដោយគុណភាព សំដៅទាក់ទាញភ្ញៀវទេសចរ ដែលមានគុណភាពមកកម្សាន្ត ម្តងហើយម្តងទៀត ស្នាក់នៅយូរ និងចំណាយច្រើន អាចបង្កើននូវចំណូលជូនប្រជាពលរដ្ឋមូលដ្ឋាន និងកសាងសេដ្ឋកិច្ចមូលដ្ឋានប្រកបដោយបរិយាប័ន្ន ។
លើសពីនេះ, «ផែនការមេសម្រាប់ការអភិវឌ្ឍវិស័យទេសចរណ៍ខេត្តសៀមរាប (២០២០-២០៣៥) ក៏នឹងឆ្លុះបញ្ចាំងពីឆន្ទៈរបស់រាជរដ្ឋាភិបាលដែលចាត់ទុក «វិស័យទេសចរណ៍ជាមាសបៃតង» ក្នុងការចូលរួមដល់ការអភិវឌ្ឍសង្គម-សេដ្ឋកិច្ច, ការលើកស្ទួយវប្បធម៌ជាតិ និងទ្រទ្រង់ដល់កិច្ចគាំពារបរិស្ថាន ប្រកបដោយប្រសិទ្ធភាពខ្ពស់ និងប្តេជ្ញាចិត្តក្នុងការអភិវឌ្ឍវិស័យទេសចរណ៍ខេត្តសៀមរាប និងតំបន់ជុំវិញ ដើម្បីប្រែក្លាយជាគោលដៅទេសចរណ៍ ប្រកបដោយគុណភាព ( / ) មានការគ្រប់គ្រងលើការអភិវឌ្ឍវិស័យទេសចរណ៍ច្បាស់លាស់ និងកាត់បន្ថយផលប៉ះពាល់ ជាអវិជ្ជមានដល់តំបន់អង្គរ និងធនធានធម្មជាតិឱ្យបានជាអតិបរមា សំដៅទាក់ទាញភ្ញៀវទេសចរមកកម្សាន្តច្រើនដង ពិសេសភ្ញៀវទេសចរកម្រិតខ្ពស់ ដើម្បីបង្កើននូវប្រភពចំណូលជូនជាតិ និងប្រជាពលរដ្ឋមូលដ្ឋាន ។
តាមការព្យាករណ៍ក្នុងឆ្នាំ ២០៣៥ ទេសចរណ៍អន្តរជាតិនាំមកនូវចំណូលចំនួន ៤,៧៦៥លានដុល្លារ និងទេសចរណ៍ជាតិ នាំមកនូវចំណូលចំនួន ១,២៨០លានដុល្លារ ។
ជារួម, ចក្ខុវិស័យរបស់ «ផែនការមេអភិវឌ្ឍន៍ទេសចរណ៍ខេត្តសៀមរាប (២០២០-២០៣៥) គឺ «ការក្តាប់យកមកវិញនូវមោទនភាព ជាគោលដៅទេសចរណ៍ចម្បងបំផុត របស់វិស័យទេសចរណ៍កម្ពុជា និងជាគោលដៅទេសចរណ៍ចម្បង ក្នុងតំបន់អាស៊ីអាគ្នេយ៍» ។
ដើម្បីសម្រេចបានចក្ខុវិស័យខាងលើនេះ «ផែនការមេអភិវឌ្ឍន៍ទេសចរណ៍ខេត្តសៀមរាប (២០២០-២០៣៥)» បានដាក់ចេញនូវគោលដៅយុទ្ធសាស្រ្តចំនួន ០៧ រួមមាន៖
១៖ យុទ្ធសាស្រ្ដអភិវឌ្ឍន៍តំបន់ទេសចរណ៍អាទិភាពខេត្តសៀមរាប,២៖ យុទ្ធសាស្រ្ដវិនិយោគទេសចរណ៍ និងការអភិវឌ្ឍរបៀងទេសចរណ៍ថ្មីៗក្នុងខេត្តសៀមរាប, ៣៖ យុទ្ធសាស្រ្ដអភិវឌ្ឍន៍ទីផ្សារ និងផ្សព្វផ្សាយទេសចរណ៍ និងការតភ្ជាប់, ៤៖ យុទ្ធសាស្រ្ដពង្រឹងគុណភាព និងអភិវឌ្ឍន៍ធនធានមនុស្សក្នុងវិស័យទេសចរណ៍ខេត្តសៀមរាប, ៥៖ យុទ្ធសាស្រ្ដក្នុងការគ្រប់គ្រងបរិស្ថានខេត្តសៀមរាប, ៦៖ យុទ្ធសាស្រ្ដអភិវឌ្ឍន៍ហេដ្ឋារចនាសម្ព័ន្ធ និងពង្រឹងការតភ្ជាប់គាំទ្រវិស័យទេសចរណ៍ខេត្តសៀមរាប, និង ៧៖ យុទ្ធសាស្រ្ដអភិបាលកិច្ចសម្រាប់ទ្រទ្រង់ ការអភិវឌ្ឍទេសចរណ៍ខេត្តសៀមរាប (ក្នុងនោះមានយុទ្ធសាស្រ្តចំនួន ៤៦ សកម្មភាពអនុវត្តចំនួន ១៥១ ដែលបានកំណត់រយៈពេលនៃការអនុវត្ត: រយៈពេលខ្លី រយៈពេលមធ្យម និងរយៈពេលវែង) ។
ជាមួយការបង្កើតយន្តការស្ថាប័ន អង្គភាពគ្រប់គ្រងគោលដៅទេសចរណ៍ (   - ’) រួមសម្រាប់ខេត្តសៀមរាបហៅថា «គណៈកម្មការអភិវឌ្ឍទេសចរណ៍សៀមរាប-អង្គរ», នឹងមានអង្គភាព គ្រប់គ្រងគោលដៅទេសចរណ៍ដោយឡែក (-’) អមគណៈកម្មការអភិវឌ្ឍន៍ទេសចរណ៍សៀមរាប-អង្គរនេះ តាមតំបន់ទាំង ៦ ដូចជា៖
១៖ អង្គភាពគ្រប់គ្រងគោលដៅទេសចរណ៍ (-) តំបន់ឧទ្យានជាតិភ្នំគូលែន, ២៖ អង្គភាពគ្រប់គ្រងគោលដៅទេសចរណ៍ (-) តំបន់ទេសចរណ៍ជុំវិញតំបន់ការពារប្រាសាទបន្ទាយស្រី, ៣៖ អង្គភាពគ្រប់គ្រងគោលដៅទេសចរណ៍ (-) តំបន់បេតិកភណ្ឌអង្គរ, ៤៖ អង្គភាពគ្រប់គ្រងគោលដៅទេសចរណ៍ (-) តំបន់ទីក្រុងសៀមរាប,៥៖ អង្គភាពគ្រប់គ្រងគោលដៅទេសចរណ៍ (-) តំបន់បឹងទន្លេសាប ៦៖ អង្គភាពគ្រប់គ្រងគោលដៅទេសចរណ៍ (-) តំបន់ទីក្រុងសៀមរាបថ្មី (  ) ក្រោមទម្រង់ជាតំបន់ទេសចរណ៍ពិសេស ដែលមានអ្នកអភិវឌ្ឍក្រោមទម្រង់ជា  ។
អង្គប្រជុំ បានពិនិត្យ និងពិភាក្សាលើសេចក្តីព្រាងអនុក្រឹត្យស្ដីពី «ការដាក់ឱ្យអនុវត្តផែនការមេអភិវឌ្ឍន៍ទេសចរណ៍ខេត្តសៀមរាប ២០២០-២០៣៥» និងបានសម្រេចដូចខាងក្រោម៖
ទី១៖ គាំទ្រជាគោលការណ៍លើ «ផែនការមេអភិវឌ្ឍន៍ទេសចរណ៍ខេត្តសៀមរាប ២០២០-២០៣៥» និងសូមវាយតម្លៃខ្ពស់ ចំពោះការខិតខំរបស់ក្រុមការងារដែលបានរៀបចំផែនការនេះឡើង។
ទី២៖ ស្នើឱ្យកែសម្រួល និងកាត់បន្ថយនូវខ្លឹមសារលម្អិត ដោយរំលេចតែចំណុចគោលធំៗជាយុទ្ធសាស្ត្រ ដើម្បីឱ្យផែនការមេនេះមានខ្លឹមសារខ្លី តែចំគោលដៅច្បាស់លាស់ជាមុន ។
ទី៣៖ ស្នើឱ្យក្រសួង-ស្ថាបន័ពាក់ព័ន្ធដែលជាសមាជិក សមាជិការគណៈកម្មការអន្តរក្រសួង ពិនិត្យឱ្យបានលម្អិតលើផ្នែក ដែលពាក់ព័ន្ធនឹងដែនសមត្ថកិច្ចរបស់ខ្លួន រួចបញ្ជូនផ្នែកនោះមកក្រុមការងារគណៈកម្មការបញ្ចូលទៅក្នុងផែនការមេនេះ ដើម្បីធានាបាននូវប្រសិទ្ធភាពក្នុងការអនុវត្ត ។
ទី៤៖ សម្រេចឱ្យបង្ស៉ីគ្នារវាង «ផែនការមេអភិវឌ្ឍន៍ទេសចរណ៍ខេត្តសៀមរាប ២០២០-២០៣៥» និង «ផែនការអភិវឌ្ឍហេដ្ឋារចនាសម្ព័ន្ធក្នុងក្រុងសៀមរាប» ដែលរាជរដ្ឋាភិបាលបានសម្រេចរួចហើយ។
អគ្គបណ្ឌិតសភាចារ្យ អូន ព័ន្ធមុនីរ័ត្ន ឧបនាយករដ្ឋមន្ត្រី ប្រធានអង្គប្រជុំ ក៏បានថ្លែងអំណរគុណ និងវាយតម្លៃខ្ពស់ដល់គណៈកម្មការអន្តរក្រសួង និងក្រសួង-ស្ថាប័នពាក់ព័ន្ធបានសហការដ៏ល្អក្នុងការរៀបចំឯកសារ ដ៏មានសារៈសំខាន់នេះឡើង ដែលជាសេចក្តីព្រាងផែនការមេនេះ ។ អង្គប្រជុំ សម្រេចប្រជុំឆ្លងម្តងទៀតនៅចុងខែ តុលា ឆ្នាំ២០២០ ក្រោយពីការកែសម្រួល មុននឹងគោរពដាក់ជូន សម្តេចតេជោនាយករដ្ឋមន្ត្រី ដើម្បីពិនិត្យ និងសម្រេចដ៏ខ្ពស់ខ្ពស់៕
(សៀមរាប)៖ លោក ពៅ ពិសិដ្ឋ អភិបាលរងខេត្តសៀមរាប និងសមាជិក្រុមប្រឹក្សាខេត្ត អភិបាលស្រុកប្រាសាទបាគង ថ្នាក់ដឹកនាំអាជ្ញាធរជាតិអប្សរា និងមន្ទីរ អង្គភាពពាក់ព័ន្ធ ប្រតិបត្តិករទេសចរណ៍ បានចុះជួបសំណេះសំណាល និងសួរសុខទុក្ខបងប្អូន លោកយាយ លោកតា ប្រជាពលរដ្ឋនៅក្នុងសហគមន៍ទេសចរណ៍ «បាគភូមិខ្ញុំ» ប្រមាណជា ៣៥០នាក់ កាលពីចុងសប្ដាហ៍កន្លងទៅ នៅគមន៍ទេសចរណ៍ «បាគង់ភូមិខ្ញុំ» នាស្រុកប្រាសាទបាគង។
លោក សូត្រ សួរ តំណាងសហគមន៍ទេសចរណ៍ បាគង់ភូមិខ្ញុំ បានឱ្យដឹងក្នុងឱកាសនៃពិធីជួបជុំនោះថា គោលបំណងសំខាន់នៃការបង្កើតសហគមន៍នេះឡើង ក្នុងទស្សនវិស័យ និងបេសកកម្មចូលរួមចំណែកក្នុងការអភិវឌ្ឍន៍សេដ្ឋកិច្ចមូលដ្ឋានឱ្យកាន់តែប្រសើរឡើង ទី១៖ រៀបចំកន្លែងបណ្ដុះបណ្ដាលបច្ចេកទេសដំណាំកសិកម្ម ដល់បងប្អូនប្រជាសហគមន៍ ដែលរស់នៅតំបន់នេះ, ទី២៖ ផ្ដល់ទីតាំងសម្រាប់លក់កសិផល ដែលកសិករនៅតំបន់នេះផលិតបាន, ទី៣៖ ជួយរកទីផ្សារខាងក្រៅសម្រាប់កសិផលបន្ថែមទៀត ដើម្បីពង្រឹងជីវភាពកសិករឱ្យកាន់តែប្រសើរឡើង និងទី៤៖ បង្កើតការងារជូនប្រជាពលរដ្ឋក្នុងឃុំបាគង និងកាត់បន្ថយការចំណាកស្រុក។
លោកបានបញ្ជាក់ថា សហគមន៍ប្ដេជ្ញាស្ដាប់តាមការណែនាំពីថ្នាក់ដឹកនាំខេត្ត អាជ្ញាធរជាតិអប្សរា អាជ្ញាធរមូលដ្ឋាន «ហើយយើងខ្ញុំនៅទីនេះ នឹងរួមគ្នាគិត រួមគ្នាធ្វើ និងប្រាស្រ័យជួយគ្នា ដើម្បីសម្រេចបាននូវសមិទ្ធិផលរួមគ្នានាថ្ងៃអនាគង។ សហគមន៍បានចាប់ផ្ដើមរៀបចំបន្តិចម្ដងៗចាប់ពីឆ្នាំ២០១៤មក ដោយបានដាំឈើប្រណិតៗជាង ១០០ដើម, ប្រភេទធ្វើសួនដាំបានជាង ៨.០០០ដើម ដែលមានប្រភេទឈើផ្កាព្រៃ និងរុក្ខជាតិលម្អរ មានក្លិនពីដោរក្រអូបឈ្ងុយឈ្ងុប និងមានភាពស្រស់បំព្រង បៃតងខៀវស្រងាត់ ដែលបង្កបរិយាកាសល្អសម្រាប់ភ្ញៀវទេសចរ ក្នុងការដើរហាត់ប្រាណគយគន់ទេសភាព លើផ្ទៃដីប្រមាណ ១០ហិកតា និងមានបឹងមួយដែលអាចឲ្យភ្ញៀវទេសចរជិះទូកកម្សាន្តបាន ព្រមទាំងសួនកុមារ ផងដែរ»។
លោក សូត្រ សូរ បានបន្តថា សម្រាប់ថ្ងៃអនាគតសហគមន៍អាចនឹងជ្រើសរើសផ្ទះប្រជាពលរដ្ឋដែលមានស្រាប់ កែលម្អបន្ទប់ដេក បំពាក់ភ្លើងអំពូល គ្រែ ពូក ដើម្បីបម្រើសេវាកម្មផ្ទះស្នាក់សម្រាប់ភ្ញៀវ និងបង្កើតកម្មវិធីផ្សេងៗទៀតដូចជា៖ ជិះកង់ ជិះរទះគោ ស្ទូចត្រី ដាក់បង្កៃ រាយមង ដក/ស្ទូង/ច្រូតស្រូវ ដែលជាប្រពៃណីរស់នៅរបស់ប្រជាសហគមន៍។ ធ្វើបែបនេះសង្ឃឹមថាភ្ញៀវនឹងពន្យាការស្នាក់ ហើយចំណូលបានដល់ប្រជាសហគមន៍។
លោក សូរ ប្លាតុង អភិបាលស្រុកប្រាសាទបាគង បានលើកឡើងថា គម្រោងនេះអាចលេចចេញជារូបរាងឡើង គឺដោយមានការចូលរួម និងសហការពីអាជ្ញាធរមូលដ្ឋាន អាជ្ញាធរជាតិអប្សរា និងមន្ទីរទេសចរណ៍ខេត្ត ពិសេសពីប្រជាសហគមន៍ផ្ទាល់ ក្នុងការរៀបចំឱ្យស្របតាមការគោលការណែនាំផ្សេងៗ និងស្របតាមស្តង់ដាសហគមន៍ទេសចរណ៍ ដែលក្រសួងទេសចរណ៍ បានរៀបចំឱ្យមានវគ្គបណ្តុះបណ្តាលអំពីបដិសណ្ឋារកិច្ចភ្ញៀវ និងអាចជាមគ្គុទ្ទេសក៍សហគមន៍ផងដែរ។
លោក ង៉ូវ សេងកាក់ ប្រធានមន្ទីរទេសចរណ៍ខេត្តសៀមរាប បានថ្លែងថា នេះជាយុទ្ធសាស្រ្តមួយក្នុងការចូលរួមកាត់បន្ថយភាពក្រីក្ររបស់ប្រជាពលរដ្ឋនៅក្នុងសហគមន៍ តាមរយៈការបង្កើតការងារឱ្យពួកគាត់ធ្វើ ក្នុងវិស័យទេសចរណ៍សហគមន៍។ លោកបន្តថា មន្ទីរទេសចរណ៍នឹងបន្តជួយរៀបចំសហគមន៍ «បាគងភូមិខ្ញុំ» នេះ មានស្តង់ដារហើយភ្ញៀវទេសចរនឹងមកកម្សាន្តនៅទីនេះច្រើន និងបានផ្តល់ប្រាក់ចំណូលដល់ប្រជាពលរដ្ឋដោយផ្ទាល់។
លោក ពៅ ពិសិដ្ឋ បានសម្ដែងនូវការគាំទ្រ ចំពោះការបង្កើតសហគមន៍ទេសចរណ៍ «បាគងភូមិខ្ញុំ» នេះឡើង ព្រោះពិតជានឹងបានរួមចំណែកទាក់ទាញអ្នកទេសចរណ៍ក្នុងស្រុកឱ្យមកទស្សនាខេត្តសៀមរាប និងជាការបង្កើតការងារជូនដល់ប្រជាពលរដ្ឋនៅមូលដ្ឋាន ដើម្បីពួកគាត់មានឱកាសរកប្រាក់ចំណូល ស្របតាមគោលការណ៍នៃរដ្ឋបាលខេត្ត ដែលបាននឹងកំពុងជំរុញដល់រដ្ឋបាលក្រុង/ស្រុក ឱ្យយកចិត្តទុកដាក់លើការបង្កើតឱ្យមានតំបន់ទេសភាពធម្មជាតិ អេកូទេសចរណ៍ និងសហគមន៍ទេសចរណ៍ នៅតាមមូលដ្ឋានរបស់ខ្លួន។
នៅក្នុងឱកាសនោះផងដែរ លោកតា លោកយាយ បងប្អូនប្រជាពលរដ្ឋចំនួន ១៥០គ្រួសារ ស្ថិតនៅភូមិថ្នល់ត្រង់ ឃុំបាគង ស្រុកប្រាសាទបាគង បានទទួលអំណោយមួយចំនួនពីថ្នាក់ដឹកនាំ និងប្រតិភូអមដំណើរផងដែរ៕
(ភ្នំពេញ)៖ ទេសរដ្ឋមន្ដ្រី ស៊ុន ចាន់ថុល រដ្ឋមន្ដ្រីក្រសួងសាធារណការ និងដឹកជញ្ជូន ក្នុងជំនួបសំណេះសំណាលជាមួយ នាយឧត្តមសេនីយ៍សន្ដិបណ្ឌិត នេត សាវឿន អគ្គស្នងការនគរបាលជាតិ នៅព្រឹកថ្ងៃទី០៨ ខែកញ្ញា ឆ្នាំ២០២០នេះ បានស្នើដល់កងកម្លាំងនគរបាលជាតិ បន្ដចូលរួមសហការជាមួយមន្ទីរសាធារណការ ដើម្បីចុះត្រួតពិនិត្យ និងបង្ក្រាបទីតាំងកែច្នៃរថយន្ដខុសច្បាប់។
ទេសរដ្ឋមន្ដ្រី ស៊ុន ចាន់ថុល បានគូសបញ្ជាក់ថា យានដ្ឋានកែច្នៃរថយន្ដខុសច្បាប់ទាំងអស់នេះ ក៏ជាដើមចមដែលនាំឲ្យមានគ្រោះថ្នាក់ចរាចរណ៍ និងបង្កលក្ខណៈឲ្យរថយន្ដដឹកលើសចំណុះផងដែរ ដូច្នេះដើម្បីធានាសុវត្ថិភាពចរាចរណ៍ និងកុំឲ្យយានយន្ដកែច្នៃខុសលក្ខណៈបច្ចេកទេស មានបើកលើផ្លូវបន្ដទៀត ត្រូវតែអនុវត្តពីដើមទីតែម្ដង។
ក្នុងជំនួបដែលមានការចូលរួមពីថ្នាក់ដឹកនាំនគរបាលពាក់ព័ន្ធជាច្រើនរូបទៀតផងនោះ នាយឧត្តមសេនីយ៍ សន្ដិបណ្ឌិត នេត សាវឿន បានទទួលយកសំណើនេះដោយក្ដីរីករាយ និងដាក់បទបញ្ជាភ្លាមៗ ទៅនាយកដ្ឋានជំនាញ ស្នងការរាជធានី-ខេត្តទាំង២៥ ត្រូវសហការជាមួយមន្ទីរសាធារណការ ដើម្បីចុះពិនិត្យ និងបង្ក្រាបទីតាំងកែច្នៃយានយន្ដខុសច្បាប់ឲ្យអស់ពីមូលដ្ឋាន។
នាយឧត្តមសេនីយ៍ នេត សាវឿន បានថ្លែងយ៉ាងដូច្នេះថា «ចំពោះសំណើនេះ សូមឲ្យស្នងការរាជធានី-ខេត្ត សហការជាមួយមន្ទីរសាធារណការ ធ្វើសេនាធិការជូនគាត់ ហើយចាប់ដៃគាត់ធ្វើរឿងនេះ (យានដ្ឋានកែច្នៃរថយន្ដខុសច្បាប់)។ យើងឯកភាពគ្នាក្រោមការដឹកនាំរបស់សម្ដេចក្រឡាហោម ក្រោមការដឹកនាំរបស់ទេសរដ្ឋមន្ដ្រី យើងប្ដេជ្ញាចិត្តថាត្រូវតែដោះពីដើមទី បានន័យថា កន្លែងជួសជុល កន្លែងធ្វើយានកែច្នៃ»។
នាយឧត្តមសេនីយ៍ អគ្គស្នងការនគរបាលជាតិ បានដាក់បញ្ជាទៅកាន់ស្នងការខេត្តទាំងអស់ថា មកទល់ម៉ោងនេះ មិនមែនជាពេលវេលាត្រូវអប់រំ ម្ចាស់ទីតាំងដែលគ្មានច្បាប់អនុញ្ញាតទៀតនោះទេ គឺត្រូវអនុវត្តតាមផ្លូវច្បាប់ ហើយប្រសិនបើម្ចាស់ទីតាំងមិនអនុវត្តទៀត គឺត្រូវឃាត់ខ្លួនម្ចាស់ទីតាំងនោះ ដើម្បីកសាងសំណុំរឿងបញ្ជូនទៅតុលាការតែម្ដង។
បន្ថែមពីនេះ នាយឧត្តមសេនីយ៍ នេត សាវឿន ក៏បានសំណូមពរដល់ទេសរដ្ឋមន្ដ្រី ស៊ុន ចាន់ថុល សូមណែនាំបន្ថែមទៅកាន់មន្ទីរសាធារណការរាជធានី-ខេត្ត ដើម្បីឲ្យអ្នកឯកទេស ទៅគ្រប់គ្រង និងណែនាំអំពីបច្ចេកទេសដល់ទីតាំងយានដ្ឋានតែម្ដង ដើម្បីកាត់បន្ថយហានិភ័យ។ នាយឧត្តមសេនីយ៍ អះអាងថា ការងារនេះ គឺត្រូវតែរួមគ្នារវាងជំនាញសាធារណការ និងកងកម្លាំងទើបអាចអនុវត្តបានជោគជ័យ។
គួរជម្រាបថា កន្លងទៅលោក ស៊ុន ចាន់ថុល ទេសរដ្ឋមន្ដ្រី រដ្ឋមន្ដ្រី ក្រសួងសាធារណការ និងដឹកជញ្ជូន ក៏បានបង្ហាញអំពីការប្ដេជ្ញាចិត្តដែរថា ក្រសួង សាធារណការ និងពង្រឹងការសហការជាមួយស្ថាប័នពាក់ព័ន្ធ រឹតបន្តឹងចំពោះយានដ្ឋានកែច្នៃយានយន្តខុសច្បាប់ និងយានយន្តដឹកជញ្ជូនលើសទម្ងន់កម្រិតកំណត់ ដែលជាមូលហេតុចម្បងធ្វើឲ្យមានគ្រោះថ្នាក់ចរាចរណ៍ និងការខូចខាតផ្លូវមុនអាយុកាល ឲ្យបានជោគជ័យ។
រហូតមកដល់ពេលនេះ គេសង្កេតឃើញថា មន្ដ្រីសាធារណការ និងសមត្ថកិច្ចពាក់ព័ន្ធ បាននិងកំពុងរួមដៃគ្នាផងដែរ ដើម្បអនុវត្តការងារនេះ ហើយក៏បានចុះពិនិត្យ និងបិទយានដ្ឋានមួយចំនួនជាបន្ដបន្ទាប់ផងដែរ៕


(ព្រះវិហារ)៖ លោក សុខ សាន្តតារ៉ា អភិបាលស្រុកឆែប និងជាប្រធានគណៈបញ្ជាការឯកភាពរដ្ឋបាលស្រុក បានដាក់បទបញ្ជាដល់កងកម្លាំងទាំងអស់ ដែលឈរជើងក្នុងភូមិសាស្ត្រ ឃុំកំពង់ស្រឡៅមួយ ឃុំកំពង់ស្រឡៅពឺរ ជាប់ព្រំដែនឡាវ ត្រូវខិតខំសហការគ្នាបង្រ្កាបបទល្មើសនានាឱ្យមានប្រសិទ្ធិភាពខ្ពស់ ជាពិសេសបទល្មើសឆ្លងដែនខុសច្បាប់។
ថ្លែងក្នុងកិច្ចប្រជុំគណៈបញ្ជាការឯកភាពរដ្ឋបាលស្រុក ដែលបានរៀបចំធ្វើឡើងនៅវិទ្យាលយ័កំពង់ស្រឡៅ នាថ្ងៃទី០៧ ខែកញ្ញាឆ្នាំ២០២០ ម្សិលមិញ។ លោក សុខ សាន្តតារ៉ា បានដាក់បញ្ជាយ៉ាងដូច្នេះថា៖ «កងកម្លាំងទាំងអស់មានកម្លាំង  របស់ខេត្ត កម្លាំងនគរបាលស្នងការដែលមានបេសកកម្មនៅទីនេះ កម្លាំងអធិការនគរបាលស្រុកឆែប នគរបាលប៉ុស្តិ៍ និងអាជ្ញាធរភូមិ ឃុំ នៅទីនេះ ត្រូវជួយសហការគ្នាទប់ស្កាត់កុំឱ្យមានការឆ្លងដែនខុសច្បាប់ក៏ដូចជាបទល្មើសផ្សេងៗទៀតដែលខុសច្បាប់ឆ្លងកាត់នៅទីនេះ»។
លោក សុខ សាន្តតារ៉ា បានឱ្យដឹងថា ក្រោមការចង្អុលបង្ហាញយ៉ាងមុឺងម៉ាត់ពីសំណាក់លោក ប្រាក់ សុវណ្ណ អភិបាលខេត្តព្រះវិហារ ក្នុងនាមគណៈបញ្ជាការឯកភាពស្រុក លោកបានធ្វើការសង្កត់ធ្ងន់ និងណែនាំឱ្យកងកម្លាំងឈរជើងនៅទីនេះសហការគ្នា កុំអោយបទល្មើសកើតឡើងពិសេសបទល្មើសឆ្លងដែនដោយខុសច្បាប់។
បន្ថែមលើសពីនេះទៀត លោកអភិបាលស្រុកឆែប ក៏បានសង្កត់ធ្ងន់ថា ពេលមានបទល្មើសកើតឡើង គឺអាជ្ញាធរស្រុកត្រូវបានគេចោទប្រកាន់មុនគេ ស្របពេលនៅទីនេះមានកងកម្លាំងជាច្រើនឈរជើងប្រចាំការនៅទីនេះ ដូច្នេះ ដើម្បីកុំឱ្យមានការសាចទឹកដាក់គ្នា លោកបានណែនាំឱ្យកងកម្លាំងទាំងអស់ជាចម្បងត្រូវសហការគ្នាខិតខំធ្វើកិច្ចការរួម គឺបង្រ្កាបបទល្មើស ហើយលោកបានចាត់តាំងអភិបាលរងស្រុកឆែបម្នាក់ គឺលោក អ៊ុ សុភឿន ឈរជើងនៅទីនេះត្រួតពិនិត្យមើលនៅតាមព្រំដែនឃុំកំពង់ស្រឡៅមួយ ឃុំកំពង់ស្រឡៅពីរនេះ៕
(កំពង់ឆ្នាំង)៖ លោក អ៉ិត សុធា ព្រះរាជអាជ្ញា នៃអយ្យការអមសាលាដំបូងខេត្កកំពង់ឆ្នាំង និងលោក ទី មុនិន្ទ ព្រះរាជអាជ្ញារង អមដោយលោក ដាក សម្ផស្ស ក្រឡាបញ្ជី នាព្រឹកថ្ងៃទី៨ ខែកញ្ញា ឆ្នាំ២០២០នេះ បានអញ្ជើញដឹកនាំសហការី ចុះសាកសួរសុខទុក្ខជនជាប់ឃុំក្នុងពន្ធនាគារខេត្តកំពង់ឆ្នាំង និងបាននាំយកគ្រឿងឧបភោគបរិភោគមួយចំនួន៖ រួមមានទឹកក្រូច ទឹកសុទ្ធ អង្ករ និងសត្វជ្រូកចំនួន០២ក្បាល ប្រគល់ជូនដល់ពន្ធនាគារខេត្តកំពង់ឆ្នាំង នាឱកាសពិធីថ្ងៃកាន់បិណ្ឌវេនទី៦។
លោក អ៉ិត សុធា បានថ្លែងថា ក្នុងឱកាសពិធីកាន់បិណ្ឌវេនទី៦នេះ លោកបានឆ្លៀតឱកាសដឹកនាំសហការីចុះសាកសួរសុខទុក្ខជនជាប់ឃុំនៅក្នុងពន្ធនាគារ និងបាននាំយកគ្រឿងឧបភោគ បរិភោគមួយចំនួន ឧបត្ថម្ភដល់ពន្ធនាគា ខណៈដែលមានការខ្វះខាតក្នុងដំណាក់កាលការរីករាលដាលឆ្លងជំងឺកូវីដ-១៩។
ក្នុងឱកាសចុះសួរសុខទុកនេះ លោកព្រះរាជអាជ្ញា ក៏មានសុទ្ធាថ្លាក្នុងពុទ្ធសាសនា ដោយចំណាយថវិការួមគ្នាជាមួយសហការី និងលោកប្រធានពន្ធនាគាររៀបចំពិធីសូត្រមន្ត រាប់បាតព្រះសង្ឃចំនួន១៥អង្គ ដើម្បីឱ្យជនជាប់ឃុំបានកាន់បិណ្ឌក្នុងព្រះពុទ្ធសាសនាផង ព្រមទាំងមានការចែកជូននូវតេយ្យទានមួយចំនួនជូនយាយជី តាជីផងដែរ។
លោក អ៉ិត សុធា ក៏បានផ្តាំផ្ញើដល់បងប្អូនជនជាប់ឃុំទាំងអស់ ដែលកំពុងជាប់ឃុំនៅក្នុងពន្ឋនាគារឱ្យខិតខំគោរពវិន័យ កសាងខ្លួនឱ្យបានល្អ ដើម្បីឱ្យឆាប់បានរួចពីទោសទណ្ឌ និងបានទៅរស់នៅជួបជុំក្រុមគ្រួសារសាច់ញាត្តិក្នុងសង្គមវិញ និងត្រូវធ្វើជាមនុស្សល្អ គោរពតាមច្បាប់ជាធរមាន នៃ ពរះរាជាណាចក្រកម្ពុជា។
ទន្ទឹមនឹងនោះដែរ លោកព្រះរាជអាជ្ញា ក៏បានអំពាវនាវដល់បងប្អូនដែលកំពុងជាប់ឃុំនៅក្នុងពន្ធនាគារ ត្រូវថែរក្សាសុខភាពឱ្យបានល្អ ទាំងការហូបចុក ការស្នាក់នៅ ត្រូវមានអនាម័យជាប្រចាំដើម្បីចៀសផុតពីមេរោគកូវីដ-១៩ ដោយសារតែនៅក្នុងពិភពលោកបច្ចុប្បន្ន មេរោគដ៏កាចសាហាវមួយនេះ មិនទាន់ទៅណាឆ្ងាយពីយើងនោះទេ។ ដូច្នេះត្រូវចូលរួមអនុវត្តតាមវិធានការ និងការណែនាំរបស់ក្រសួងសុខាភិបាល ដើម្បីការពារទប់ស្កាត់ ការឆ្លងរីករាលដាលនៃជំងឺកូវីដ-១៩ នាឱកាសពិធីបុណ្យកាន់បិណ្ឌ និងភ្ជុំបិណ្ឌនេះ៕
(ភ្នំពេញ)៖ សម្តេចពញាចក្រី ហេង សំរិន ប្រធានរដ្ឋសភា បានស្នើប្រទេសសមាជិកអាស៊ាន ធ្វើសមាហរណកម្មតំបន់ឱ្យកាន់តែស៊ីជម្រៅថែមទៀត ដើម្បីសម្រួលដល់លំហូរទំនិញ សេវាកម្ម និងប្រជាជន នៅក្នុងពេលមានវិបត្តិសេដ្ឋកិច្ចដ៏ធ្ងន់ធ្ងរដោយសារជំងឺកូវីដ១៩នេះ។
ការស្នើដូច្នេះ បានធ្វើឡើងនៅក្នុងសុន្ទរកថាគន្លឹះរបស់សម្តេចប្រធានរដ្ឋសភាថ្លែងទៅកាន់មហាសន្និបាតអន្តរសភាអាស៊ានលើកទី៤១ ដែលសភាប្រទេសវៀតណាម ធ្វើជាម្ចាស់ផ្ទះនៅព្រឹកថ្ងៃទី៨ ខែកញ្ញានេះ តាមប្រព័ន្ធវីដេអូ។ សម្តេចប្រធានរដ្ឋសភា បានគូសបញ្ជាក់បន្ថែមថា ការរាតត្បាតនៃជំងឺកូវីដ១៩នៅលើពិភពលោក បាននាំមកនូវបញ្ហាប្រឈមជាច្រើន ដែលមិនធ្លាប់មានពីមុនមកដូចជា សុវត្ថិភាព សុខភាពសាធារណៈ ការបង្អាក់ ការប្រមូលផ្តុំ និងដំណើរការនៃសង្វាក់ផ្គត់ផ្គង់សកល ជាពិសេសបានបង្កផលប៉ះពាល់យ៉ាងធ្ងន់ធ្ងរចំពោះសង្គម និងសេដ្ឋកិច្ចសកលលោក។
សម្តេចពញាចក្រី បានលើកឡើងថា «យើងត្រូវធ្វើការរួមគ្នា បង្កើនកិច្ចសហប្រតិបត្តិការ និងសាមគ្គីភាពអន្តរជាតិ ដើម្បីផលប្រយោជន៍រួមរបស់យើង»។
ជំងឺកូវីដ១៩ បានធ្វើឲ្យការរៀបចំមហាសន្និបាតលើកទី៤១ អន្តរសភាអាស៊ាននៅឆ្នាំនេះ ធ្វើឡើងតាមប្រព័ន្ធវីដេអូ។ សម្តេចពញាចក្រី ហេង សំរិន បានថ្លែងការកោតសរសើរចំពោះរដ្ឋសភាវៀតណាម ចំពោះការរៀបចំដ៏ល្អនៃមហាសន្និបាត () លើកទី៤១ ទោះបីជា  មិនអាចជួបប្រជុំគ្នា ដោយផ្ទាល់ក្តី។
មហាសន្និបាតអន្តរសភាអាស៊ានលើកទី៤នេះ បានប្រារព្ធធ្វើឡើងក្រោមមូលបទ «ការទូតសភា ដើម្បីសម្រេចបានសហគមន៍អាស៊ាន ប្រកបដោយភាពស្អិតរមួត និងឆ្លើយតប»។ សម្តេចពញាចក្រី ហេង សំរិន បានមានប្រសាសន៍លើកឡើងថា មូលបទខាងលេីនេះ ពិតជាសមស្រប និងឆ្លុះបញ្ចាំងពីភាពចាំបាច់ក្នុងការឈានទៅសម្រេចបានការកសាងសហគមន៍អាស៊ាន ប្រកបដោយឯកភាព សាមគ្គីភាព និងមជ្ឈភាព ដើម្បីជំរុញឱ្យអាស៊ានមានលទ្ធភាពចាប់យកឱកាស និងដោះស្រាយបញ្ហាប្រឈមដែលកំពុងកើតមានប្រកបដោយប្រសិទ្ធភាព។
សម្តេសបានគូសបញ្ជាក់ថា សភាដើរតួនាទីយ៉ាងសំខាន់ក្នុងការលើកកម្ពស់ភាពស្របច្បាប់ នៃស្ថាប័នពហុភាគី ជាពិសេសការកសាងអាស៊ានជាស្ថាប័នមួយផ្អែកលើគោលការណ៍ច្បាប់ និងប្រកាន់យកប្រជាជនជាស្នូល។ «ស្មារតីមិត្តភាព សាមគ្គីភាព និងកិច្ចសហប្រតិបត្តិការដ៏ជិតស្និទ្ធរបស់អាយប៉ា នៅតែមានជានិច្ច ទោះក្នុងកាលៈទេសៈណាក៏ដោយ»។
អន្តរសភាអាស៊ាន ដែលហៅកាត់ថា អាយប៉ា () ជាអង្គការអន្តរសភា តំណាងស្ថាប័ននីតិប្បញ្ញត្តិ នៃបណ្តាប្រទេសជាសមាជិកសមាគមប្រជាជាតិអាស៊ីអាគ្នេយ៍ () ដែលមានប្រទេសប្រ៊ុយណេ កម្ពុជា ឥណ្ឌូណេស៊ី ឡាវ ម៉ាឡេស៊ី មីយ៉ាន់ម៉ា សឹង្ហបុរី ថៃ វៀតណាម និងហ្វីលីពីន។
អន្តរសភាអាស៊ាន ជាការប្រមូលផ្ដុំសំឡេងប្រជាពលរដ្ឋក្នុងសហគមន៍អាស៊ាន ជាដៃគូរបស់អាស៊ាន ក្នុងការជំរុញឱ្យសម្រេចបាននូវគោលដៅសហគមន៍អាស៊ានតែមួយ។ មហាសន្និបាតអន្តរសភាអាស៊ាន បានប្រារព្ធធ្វើជារៀងរាល់ឆ្នាំ ដោយប្រទេសជាសមាជិកផ្លាស់វេនគ្នាតាមលំដាប់អក្ខរក្រមនៃឈ្មោះប្រទេសតាមអក្សរឡាតាំង។
មហាសន្និបាតអន្តរសភាអាស៊ានលើកទី៤១នេះ ប្រារព្ធធ្វើចាប់ពីថ្ងៃទី៨ ដល់ថ្ងៃទី១០ ខែកញ្ញានេះ។ បន្ទាប់ពីពិធីបើកជាផ្លូវការហើយ មហាសន្និបាតនឹងមានកិច្ចប្រជុំតាមគណៈកម្មាធិការជំនាញជាច្រើន តាមប្រព័ន្ធវីដេអូ របស់អាយប៉ាទៀត ដូចជា កិច្ចប្រជុំគណៈកម្មាធិការស្រ្តី កិច្ចប្រជុំសមាជិកសភាអាយប៉ាវ័យក្មេង កិច្ចប្រជុំគណៈកម្មាធិការនយោបាយ កិច្ចប្រជុំគណៈកម្មាធិការសេដ្ឋកិច្ច កិច្ចប្រជុំគណៈកម្មាធិការសង្គមកិច្ច និងកិច្ចប្រជុំគណៈកម្មាធិការរៀបចំ ជាដើម។
ក្នុងសុន្ទរកថាគន្លឹះទៅកាន់មហាសន្និបាត សម្តេចពញាចក្រី ហេង សំរិន បានបញ្ជាក់ថា សភាកម្ពុជាគាំទ្រការខិតខំប្រឹងប្រែងរបស់អាស៊ាន ក្នុងការថែរក្សា និងលើកកម្ពស់សន្តិភាព សន្តិសុខ និងស្ថិរភាពក្នុងតំបន់ ការដោះស្រាយ ជម្លោះដោយសន្តិវិធី ឈរលើគោលការណ៍ច្បាប់អន្តរជាតិ និងយន្តការការទូត ជៀសវាងការប្រើប្រាស់កម្លាំងអាវុធ។
ជាមួយគ្នានេះសភាកម្ពុជាគំាទ្រ និងលើកទឹកចិត្តឱ្យមានការចូលរួមកាន់តែច្រើនពីសមាជិកសភាវ័យក្មេង នៅក្នុងកិច្ចប្រជុំសំខាន់របស់អាយប៉ា និងជាមួយយុវជនអាស៊ាន។ យុវជន បានដើរតួនាទីយ៉ាងសំខាន់នៅក្នុងការចូលរួមអភិវឌ្ឍន៍សង្គមជាតិ ក៏ដូចជាដំណើរការកសាងសមាគមន៍អាស៊ាន ប្រកបដោយវឌ្ឍនភាព និងវិបុលភាពផងដែរ។
សម្តេចពញាចក្រី ហេង សំរិន ក៏បានលើកឡើងថា ដោយការប្រយុទ្ធប្រឆាំងនឹងជំងឺកូវីដ១៩នេះត្រូវការថវិកា សម្ភារៈបរិក្ខារ ក៏ដូចជា កម្លាំងមនុស្សច្រើន អ្វីដែលកម្ពុជាអាចផ្តល់ជាបទពិសោធន៍គឺការជំរុញ និងបំផុស នូវវប្បធម៌ចែករំលែក ក្នុងនោះគឺការចែករំលែកពីស្ថាប័នរដ្ឋ ឯកជន ទៅប្រជាជន ការចែករំលែកពីដៃគូអភិវឌ្ឍន៍ និងអង្គការមិនមែនរដ្ឋាភិបាលទៅប្រជាជន និងការចែករំលែករវាងប្រជាជន នៅក្នុងមូលដ្ឋាន។ វប្បធម៌នេះ បង្ហាញយ៉ាងច្បាស់ អំពីស្មារតីចែករំលែកសាមគ្គីភាព និងរួបរួមជាតិតែមួយ៕
(កណ្ដាល)៖ ស្ត្រីមេម៉ាយឈ្មោះ យ ស កំពុងផ្ទុកមេរោគអេដស៍ មានកូនក្នុងបន្ទុកចំនួន៣នាក់ នៅភូមិព្រៃបាំង ឃុំស៊ីធរ ស្រុកខ្សាច់កណ្ដាល ខេត្តកណ្តាល បច្ចុប្បន្នរស់នៅក្រោមសំយ៉ាបផ្ទះគេ មានតែដីតែគ្មានថវិកាសាងសង់ផ្ទះ បានលើកម្រាមដៃ១០ គោរពស្នើសុំថ្នាក់ដឹកនាំខេត្តកណ្ដាល ព្រមទាំងសប្បុរសជនានា មេត្តាជួយសម្រាលបន្ទុក និងសុំថវិការខ្លះគ្រាន់បានសាងសង់ គេហឋានស្នាក់នៅសមរម្យនឹងគេ។
នេះបើយោងតាមការបង្ហោះសារលើបណ្ដាញសង្គម  និងតាមគ្រុប  ពីសំណាក់លោក តេង រិទ្ធី សមាជិកក្រុមប្រឹក្សាខេត្តកណ្ដាល ដែលបានខ្នះខ្នែងស្វែងរកសប្បុរសជន ដើម្បីគៀរគរថវិការជួយដល់ស្ត្រីកំសត់រូបនេះ នៅថ្ងៃទី៨ ខែកញ្ញា ឆ្នាំ២០២០នេះ។
លោក តេង រិទ្ធី បានស្នើសុំជំនួយពីសប្បុរសជននានាជាច្រើននាក់ ហើយជាលទ្ធផលឃើញមានសប្បុរសជនជាមន្ត្រីរាជការខេត្តកណ្ដាលមួយចំនួន និងសប្បុរសផ្សេងទៀត បានឧបត្ថម្ភតាមសទ្ធាជ្រះថ្លា ដ្បិតតិចតួចក្ដី តែនេះជាទឹកចិត្ត បុណ្យកុសល ជាបេះដូងដែលខ្មែរស្រលាញ់ខ្មែរ ខ្មែរជួយខ្មែរ។
លោក តេង រិទ្ធី ក្នុងនាមជាក្រុមប្រឹក្សាខេត្តនៅតែទទូចស្នើសុំសប្បុរសជន មេត្តាជួយឧត្ថម្ភតាមសទ្ធជ្រះថ្លា ដើម្បីបានថវិកាមួយសមរម្យយកទៅជួយកសាងសង់ផ្ទះជូនគ្រួសារស្ត្រីកំសត់រូបនេះ។
គួរជម្រាបថា សប្បុរសជនអាចឧបត្ថម្ភថវិការតាមសទ្ធាជ្រះថ្លាតាមរយៈលេខទូរស័ព្ទ៖ ០១២ ៥៨៥ ០០២ ឬតាមរយៈកុងធនាគារ  ដែលមានលេខ ៖ ០០០១៨៩៣៣៣ ដែលនេះជាលេខទូរស័ព្ទ និងជាអាខោនរបស់លោក តេង រិទ្ធី ផ្ទាល់ក្នុងការប្រមូលថវិកាជួយដល់គ្រួសារស្ត្រីកំសត់រូបនេះ៕
(បាត់ដំបង)៖ រដ្ឋបាលខេត្តបាត់ដំបង បានសហការជាមួយសម្ព័ន្ធសមាគមសហគ្រាសធុនតូច និងមធ្យមកម្ពុជា, តំណាងប្រធានសភាពាណិជ្ជកម្មខេត្ត និងជាប្រធានសម្ព័ន្ធសមាគមសហគ្រាសធុនតូច និងមធ្យម ខេត្តបាត់ដំបង បើកសិក្ខាសាលាស្តីពី «ការកសាងអាជីវកម្មប្រកបដោយភាពជោគជ័យ» នៅព្រឹកថ្ងៃទី០៨ ខែកញ្ញា ឆ្នាំ២០២០នេះ។
សិក្ខាសាលានេះ មានការអញ្ជើញចូលរួមពីសំណាក់លោក ងួន រតនៈ អភិបាលខេត្តបាត់ដំបង, លោកឧកញ៉ា តែ តាំងប៉ ប្រធានសម្ព័ន្ធសមាគមសហគ្រាសធុនតូច និងមធ្យមកម្ពុជា, តំណាងប្រធានសភាពាណិជ្ជកម្មខេត្ត និងជាប្រធានសម្ព័ន្ធសមាគមសហគ្រាសធុនតូច និងមធ្យមខេត្តបាត់ដំបង ដោយបានការអញ្ជើញចូលរួមពីមន្ទីរឧស្សាហកម្ម វិទ្យាសាស្ត្រ បច្ចេកវិទ្យា និងនវានុវត្ដន៍ខេត្ត មន្ទីរ អង្គភាពពាក់ព័ន្ធ និងម្ចាស់អាជីវកម្មជាច្រើនរូបទៀត។
លោក ងួន រតនៈ មានការចាប់អារម្មណ៍យ៉ាងខ្លាំងទៅលើវិស័យសហគ្រាសធុនតូច និងមធ្យមនៅកម្ពុជា ដែលបានការយកចិត្តទុកដាក់ពីរាជរដ្ឋាភិបាល និងស្ថាប័នពាក់ព័ន្ធទាំងអស់ ក្នុងការលើកទឹកចិត្តដល់សហគ្រិនទូទាំងប្រទេស បង្កើតផែនការយុទ្ធសាស្ត្រទ្រទ្រង់ ដល់វិស័យសហគ្រាសធុនតូច និងមធ្យម តាមរយៈការផ្ដល់ហិរញ្ញប្បទាន និងដៃគូរចូលរួមសហការ ដោយគិតអត្រាការប្រាក់ទាបដល់សហគ្រាស ផលិតកម្មទាំងអស់ទូទាំងប្រទេស ដើម្បីពង្រឹងសមត្ថភាពសង្វាក់ផលិតកម្ម ឱ្យមានគុណភាពតាមលក្ខណៈស្ដង់ដាទីផ្សាអន្តរជាតិ បង្កើនប្រាក់ចំណូល កាត់បន្ថយភាពក្រីក្ររបស់ពលរដ្ឋទូទាំងប្រទេស និងបង្កើតឱកាសការងារដល់កម្មករឱ្យមានការងារធ្វើ និងជំរុញវិស័យសេដ្ឋកិច្ចជាតិឱ្យមានការរីកចម្រើនជាលំដាប់។
លោក ងួន រតនៈ បានកោតសរសើរដល់វិស័យឯកជន ពាណិជ្ជករ នៅក្នុងខេត្តបាត់ដំបង មានការសាមគ្គីគ្នាល្អប្រសើរ បើកចិត្តទូលាយនាំគ្នាចូលរួមនៃវប្បធម៌ចែករំលែក គឺអ្នកមានលុយមួយចំនួនបានជួយការងារសង្គម គឺជួយឧត្ថមដល់អ្នកអត់ខ្វះខាតជាដើមរហូតមក។
ថ្លែងក្នុងពិធីបើកសិក្ខាសាលានេះដែរ លោកឧកញ៉ា តែ តាំងប៉ បានឱ្យដឹងថា ដោយមើលឃើញថា សហគ្រាសធុនតូច និងមធ្យមមានច្រើននៅកម្ពុជា ដែលកំពុងត្រូវការចំណេះដឹងថ្មីៗ ក៏ដូចជាត្រូវការ ការជួយជ្រោមជ្រែងបន្ថែមទៀត ទាំងផ្នែកបច្ចេកទេស ផ្នែកទីផ្សារ ធនធានហិរញ្ញវត្ថុដើម្បីទ្រទ្រង់ និងអភិវឌ្ឍអាជីវកម្មរបស់ពួកគាត់នោះ លោកក៏បានសហការយ៉ាងល្អជាមួយដៃគូជាច្រើន ដើម្បីរៀបចំឱ្យមានអង្គសិក្ខាសាលានេះឡើង និងបានរៀបចំសិក្ខាសាលាជាលើកទី៤ នៅខេត្តបាត់ដំបង និងបន្តទៅខេត្តដ៏ទៃផ្សេងទៀត។
លោកឧកញ៉ា សង្ឃឹមថា សហគ្រាសធុនតុច និងមធ្យម ដែលមានវត្តមាននៅក្នុងអង្គសិក្ខាសាលាថ្ងៃនេះ នឹងយកចិត្តទុកដាក់ក្នុងការស្តាប់ រៀនសូត្រនូវចំណេះដឹងថ្មីៗបន្ថែមទៀត ពីអង្គសិក្ខាសាលា ហើយក្រោយពីបានទទួលការបណ្តុះបណ្តាល ក្នុងកម្មវិធីពេញមួយថ្ងៃនេះ សហគ្រាសធុនតូច និងមធ្យមទាំងអស់នឹងទទួលបានចំណេះដឹងថ្មីបន្ថែមទៀត ដើម្បីពង្រឹងសម្ថភាពរបស់ខ្លួន ក្នុងការអភិវឌ្ឍការងារធុរៈកិច្ចរបស់ខ្លួនកាន់តែរីកចម្រើនថែមទៀត។
លោកឧកញ៉ា តែ តាំងប៉ បានបន្តថា ដោយបានការផ្តួចផ្តើមពីរាជរដ្ឋាភិបាលលម្ពុជា នូវការបង្កើតគម្រោងសហហិរញ្ញប្បទាន សម្រាប់សហគ្រាសធនតូច និងមធ្យមនៅកម្ពុជា។ គម្រោងសហហិរញ្ញប្បទាននេះ មានទំហំទឹកប្រាក់ ១០០លានដុល្លារ ក្នុង៥០លានដុល្លារ ចូលរួមដោយគ្រឹះស្ថានមីក្រូហិរញ្ញវត្ថុទាំង ៣៣ និង៥០លានដុល្លារទៀត បានពីធនាគារសហគ្រាសធុនតូច និងមធ្យម។ គម្រោងសហិរញ្ញប្បទាន មានគោលបំណង ដោះស្រាយបញ្ហាប្រឈមនានា ដែលរងប៉ះពាល់ដោយសារវិបត្តកូវីដ១៩។
នៅក្នុងរបាយការណ៍បានបញ្ជាក់ថា វិស័យសហគ្រាសធុនតូច និងមធ្យមកម្ពុជា គឺជាឆ្អឹងខ្នងនៃការអភិវឌ្ឍសេដ្ឋកិច្ចជាតិ ដោយត្រូវការជាចាំបាច់ឱ្យប្រមុខរាជរដ្ឋាភិបាល និងគ្រប់ស្ថាប័នពាក់ព័ន្ធទាំងអស់ ជួយជ្រោមជ្រែងគិតគូរ ទាំងផ្នែកហិរញ្ញវត្ថុ បច្ចេកទេស និងទីផ្សារ ធ្វើយ៉ាងណាឱ្យផលិតផលមានគុណភាពខ្ពស់ តម្លៃដើមទាប ដើម្បីងាយស្រួលប្រគួតប្រជែងចូលទីផ្សារអន្តរជាតិ។ ជាកម្លាំងចលកររួមចំណែកជួយជំរុញដល់វិស័យសេដ្ឋកិច្ចជាតិ ឱ្យមានការរីកចម្រើន។
របាយការណ៍បានបន្តទៀតថា ដោយសារសហគ្រាសធុនតូច និងមធ្យមនៅកម្ពុជា បច្ចុប្បន្នមានបញ្ហាប្រឈមច្រើន ហើយម្ចាស់សហគ្រាសមួយចំនួន ចំណេះដឹងរបស់ពួកគាត់ នៅមានកម្រិត ដែលធ្វើឱ្យពួកគាត់ពិបាករៀបចំគ្រប់គ្រងហិរញ្ញវត្ថុ ឱ្យមានប្រសិទ្ធិភាព ផលិតផលពួកគាត់នៅមិនទាន់សមស្របនឹងទីផ្សាជាដើម។ ជាពិសេសទៅទៀតនោះ វិស័យសហគ្រាសធុនតូច និងមធ្យម ភាគច្រើនមិនអាចទាន់ចេះរៀបចំឯកសារផ្សេងៗបាននោះទេ ដែលជាហេតុធ្វើឱ្យពួកគាត់មិនមានលទ្ធភាព ក្នុងការទទួលបានហិរញ្ញប្បទាន ដើម្បីពង្រីកអាជីវកម្មបន្ថែមទៀត។
ដោយសារកត្តាទាំងនេះហើយ សម្ព័ន្ធសមាគមសហគ្រាសធុនតូច និងមធ្យមកម្ពុជា បានគៀងគរថវិការជាមួយក្រុមហ៊ុន , ធនាគារឯកទេស , អង្គការតម្លាភាពកម្ពុជា, ធនាគារ , ក្រុមហ៊ុន     និងដៃគូរជាច្រើនទៀត ដើម្បីគ្រោងនឹងរៀបចំសិក្ខាសាលាទូទាំង ២៥រាជធានី ខេត្ត ក្រុង ដោយមិនយកកម្រៃ ក្នុងគោលបំណងឱ្យពួកគាត់យល់ដឹងអំពីការរៀបចំផែនការអាជីវកម្ម ផែនការហិរញ្ញវត្ថុ ក៏ដូចជាការធ្វើឱ្យផលិតផលរបស់ពួកគាត់ សមស្របទៅនឹងទីផ្សា ទាំងតម្លៃ និងគុណភាពហើយ ដើម្បីជំរុញក្នុងការទទួលបានហិរញ្ញប្បទានដើម្បីពង្រីកអាជីវកម្ម ពិសេសហិរញ្ញប្បទានពីធនាគារ សហគ្រាសធុនតូច និងមធ្យម៕

(ប៉ៃលិន)៖ លោក ផាន់ ចាន់ធុល អភិបាលខេត្តប៉ៃលិន អមដំណើរដោយថ្នាក់ដឹកនាំ មន្ត្រីរាជការ និងអាជ្ញាធរមូលដ្ឋាន ព្រមទាំងក្រុមការងារ នៅថ្ងៃទី៧ ខែកញ្ញា ឆ្នាំ២០២០ បានអញ្ជើញបើកការដ្ឋាន ស្ថាបនាផ្លូវ ក្រាលកៅស៊ូប្រភេទ  ១ខ្សែ ភ្ជាប់ពីផ្លូវជាតិលេខ៥៩ ត្រង់រង្វង់មូលសាលាក្រៅ ឆ្ពោះទៅផ្លូវជាតិលេខ៥៧ ត្រង់ឃុំស្ទឹងកាច់ ស្រុកសាលាក្រៅ ខេត្តប៉ៃលិន ដែលឆ្លងកាត់ចំនួន ០៤ភូមិ ដើម្បីសម្រួលដល់ការធ្វើចរាចរណ៍ជូនបងប្អូនប្រជាពលរដ្ឋ និងសិស្សានុសិស្សមក សាលារៀន។
លោក ផាន់ ចាន់ធុល បានលើកឡើងថា ក្រោមមាគ៌ាដឹកនាំរបស់សម្តេចនាយករដ្ឋមន្ត្រី ហ៊ុន សែន និងក្រោមគោលនយោបាយឈ្នះឈ្នះ បានធ្វើឱ្យប្រទេសជាតិ ទទួលបាននូវសុខសន្តិភាព ពេញផ្ទៃប្រទេស ជាពិសេសបានធ្វើឱ្យខេត្តប៉ៃលិន ដែលជាខេត្តជាយដែន និងធ្លាប់ជាសមរភូមិយ៉ាងក្តៅគគុក មានការអភិវឌ្ឍ និងរីកចម្រើនលើគ្រប់វិស័យ ហើយជីវភាពរបស់ ប្រជាពលរដ្ឋកាន់តែធូរធាឡើងពីមួយថ្ងៃទៅមួយថ្ងៃ។
អភិបាលខេត្ត បានបញ្ជាក់ថា ផ្លូវនេះពិតជាមានសារៈសំខាន់ណាស់ទាំងផ្នែកសេដ្ឋកិច្ច ផ្នែកទេសចរណ៍ និងបម្រើដល់ជីវភាពរស់នៅប្រចាំថ្ងៃរបស់ប្រជាពលរដ្ឋ ហើយបន្ទាប់ពីស្ថាបនារួចរាល់ គឺផ្លូវនេះនឹងអាច សម្រួលដល់ការធ្វើដំណើរ និងការដឹកជញ្ជូនកសិផលនានាទៅកាន់ទីផ្សារ ឱ្យមានភាពកាន់តែងាយស្រួល ជាពិសេសស ម្រួលដល់ សិស្សានុសិស្សបានធ្វើដំណើរទៅសិក្សា រៀនសូត្រ បានទាន់ពេលវេលា។
នៅក្នុងឱកាសនោះផងដែរលោក ផាន់ ចាន់ធុល បានសំណូមពរដល់បងប្អូន ប្រជាពលរដ្ឋទាំងអស់ ត្រូវរួមគ្នាជួយថែរក្សាទ្រព្យសម្បត្តិសាធារណៈរបស់រដ្ឋ ពិសេសផ្លូវថ្នល់នេះតែម្តង ព្រោះថាការកសាង និងជួសជុលហេដ្ឋារចនាសម្ព័ន្ធ គឺត្រូវចំណាយថវិកាជាតិយ៉ាងច្រើនសន្ធឹកសន្ធាប់ ហើយប្រជាពលរដ្ឋដែលនៅរស់នៅសងខាងផ្លូវនេះ មេត្តាយោគយល់ និងអធ្យាស្រ័យ ព្រមទាំងចូលរួម សហការជាមួយក្រុមការងារបច្ចេកទេស ដើម្បីឱ្យសមិទ្ធផលថ្មីនេះ សម្រេចបានទៅតាមការគ្រោងទុក និងឆាប់បានប្រើប្រាស់ទាំងអស់គ្នា។
បើតាមការបញ្ជាក់ពីលោក អ៊ាត សារ៉ាត់ ប្រធានមន្ទីរសាធារណការ និងដឹកជញ្ជូនខេត្តប៉ៃលិន ផ្លូវលេខ១៥.៩៣ ដែលបានបើកការដ្ឋានស្ថាបនា នាពេលនេះ មានប្រវែង ៦.៨៤ គីឡូម៉ែត្រ ទទឹង៧ ម៉ែត្រ ក្រាលកៅស៊ូប្រភេទ  ក្នុងនោះសាងសង់ លូប្រអប់កាត់ទទឹងថ្នល់មុខ មួយប្រវែង ១២ម៉ែត្រ ចំនួន០១កន្លែង សាងសង់លូមូលកាត់ទទឹងថ្នល់មុខ២ អង្កត់ផ្ទិត ១ម ប្រវែង ១២ម ចំនួន ០៤ កន្លែង សាងសង់ លូ មូលកាត់ទទឹងថ្នល់មុខ១ អង្កត់ផ្ចិត ១ម ប្រវែង ១២ម ចំនួន ០១ កន្លែង សាងសង់ប្រឡាយបេតុង រាងចតុកោណព្នាយ ប្រវែង ១៦៣ម សាងសង់លូមូលរំដោះទឹកមុខ២ អង្កត់ផ្ចិត ១ម ប្រវែង ៥០ម សាងសង់លូមូលរំដោះទឹកមុខមួយ អង្កត់ផ្ចិត ១ម ប្រវែង ៤៣ម និងសាងសង់អណ្តូងលូ ចំនួន ០៤ កន្លែង៕
(ភ្នំពេញ)៖ ទេសរដ្ឋមន្ដ្រី ស៊ុន ចាន់ថុល រដ្ឋមន្ដ្រីក្រសួងសាធារណការ និងដឹកជញ្ជូន នៅព្រឹកថ្ងៃទី០៨ ខែកញ្ញា ឆ្នាំ២០២០នេះ ជួបសំណេះសំណាលជាមួយ នាយនគរបាលជាន់ខ្ពស់ នៃអគ្គស្នងការដ្ឋាននគរបាលជាតិ ដឹកនាំដោយនាយឧត្តមសេនីយ៍ សន្ដិបណ្ឌិត នេត សាវឿន អគ្គស្នងការនគរបាលជាតិ។ ជំនួបនេះ ត្រូវបានធ្វើឡើងនៅទីស្ដីការក្រសួងមហាផ្ទៃ។
ថ្លែងក្នុងជំនួបនោះ នាយឧត្តមសេនីយ៍ សន្ដិបណ្ឌិត នេត សាវឿន បានជម្រាបអំពីជោគជ័យនៃការអនុវត្តយុទ្ធនាការរឹតបន្ដឹងច្បាប់ ស្ដីពីចរាចរណ៍ផ្លូវគោក រយៈពេល៤ខែមកនេះជូនទេសរដ្ឋមន្ដ្រី ស៊ុន ចាន់ថុលផងដែរ។ នាយឧត្តមសេនីយ៍ បញ្ជាក់ថា រយៈពេលរឹតបន្ដឹងនេះ គឺមានការថយចុះទាំងចំនួនគ្រោះថ្នាក់ចរាចរណ៍ ថយចុះចំនួនអ្នកស្លាប់ និងថយចុះចំនួនអ្នករបួស នៅលើដងផ្លូវ។
នាយឧត្តមសេនីយ៍ អគ្គស្នងការបានបន្ថែមទៀតថា ដោយសារកត្តាសុខសន្ដិភាព ក្នុងឱកាសពិធីបុណ្យកាន់បិណ្ឌនេះ ប្រជាពលរដ្ឋជាច្រើនបាននិងកំពុងធ្វើដំណើរតាមផ្លូវទៅកាន់វត្តអារាមនានា នៅទូទាំងប្រទេស ហើយទន្ទឹមគ្នានោះ មន្ដ្រីក្រសួងសាធារណការ និងមន្ដ្រីនគរបាល ក៏កំពុងរួមគ្នាដើម្បីការពារប្រជាពលរដ្ឋ និងអនុវត្តច្បាប់ចរាចរណ៍ផងដែរ។
បន្ទាប់ពីបញ្ចប់ការបង្ហាញអំពីសមិទ្ធផលរបស់កងកម្លាំងនគរបាលជាតិ នាយឧត្តមសេនីយ៍ សន្ដិបណ្ឌិត នេត សាវឿន បានចាត់ទុកជំនួបសំណេះសំណាលរវាង ថ្នាក់ដឹកនាំក្រសួងសាធារណការ និងថ្នាក់ដឹកនាំអគ្គស្នងការដ្ឋាននគរបាលជាតិ ជាកាយវិការមួយដ៏កក់ក្ដៅ ដើម្បីបន្ដរួមដៃគ្នាបម្រើប្រជាពលរដ្ឋ សម្ដៅកាត់បន្ថយគ្រោះថ្នាក់ចរាចរណ៍។
នាយឧត្តមសេនីយ៍ នេត សាវឿន ក៏បានថ្លែងអំណរគុណដល់ទេសរដ្ឋមន្ដ្រី ស៊ុន ចាន់ថុល ដែលជានិច្ចជាកាលតែងតែឧបត្ថម្ភជាសម្ភារ និងថវិកាដល់អគ្គស្នងការដ្ឋាននគរបាលជាតិ ហើយនាយឧត្តមសេនីយ៍ បានប្ដេជ្ញាចិត្តថា បន្ដអនុវត្តរួមគ្នាដើម្បីអនុវត្តគោលនយោបាយរបស់រាជរដ្ឋាភិបាល ក្រោមការដឹកនាំរបស់សម្ដេចតេជោ ហ៊ុន សែន។
ជាមួយគ្នានេះ ទេសរដ្ឋមន្ដ្រី ស៊ុន ចាន់ថុល ក៏បានថ្លែងអំណរគុណដល់កងកម្លាំងនគរបាលជាតិនៅទូទាំងប្រទេស ដែលបានការពារសន្ដិភាព សន្ដិសុខ សណ្ដាប់ធ្នាប់ និងការពារបូរណភាពទឹកដីរបស់កម្ពុជា។
ទេសរដ្ឋមន្ដ្រី ស៊ុន ចាន់ថុល បានបញ្ជាក់ថា សុខសន្ដិភាពនេះហើយ អាចបង្កលក្ខណៈឲ្យក្រសួងសាធារណការ និងដឹកជញ្ជូន មានឱកាសដើម្បីកសាងហេដ្ឋារចនាសម្ព័ន្ធ ហើយបើគ្មានសុខសន្ដិភាព គ្មានសណ្ដាប់ធ្នាប់ទេនោះ ក្រសួងគ្មាន ឱកាសដើម្បីកសាងហេដ្ឋារចនាសម្ព័ន ជូនប្រជាពលរដ្ឋនោះឡើយ។
បន្ថែមពីនេះ ទេសរដ្ឋមន្ដ្រី រដ្ឋមន្ដ្រីក្រសួងសាធារណការ និងដឹកជញ្ជូន ក៏បានបង្ហាញអំពីការរីកចម្រើន និងសមិទ្ធផលជាច្រើនដែលក្រសួងសម្រេចបាន ពិសេសពាក់ព័ន្ធជាមួយការកែទម្រង់ឲ្យក្លាយជាប្រព័ន្ធទំនើបកម្ម ដើម្បីដើរឲ្យទាន់បច្ចេកវិទ្យាពិភពលោកផងដែរ។
ក្នុងជំនួបនោះទាំងទេសរដ្ឋមន្ដ្រី ស៊ុន ចាន់ថុល ទាំងនាយឧត្តមសេនីយ៍ សន្ដិបណ្ឌិត នេត សាវឿន សុទ្ធតែបានលើកឡើងអំពីបញ្ហាប្រឈម និងសំណូមពររៀងៗខ្លួនផងដែរ។ ថ្នាក់ដឹកនាំទាំងពីរ ក៏ទទួលយកនូវសំណូមពរទាំងអស់នោះ ដើម្បីបញ្ជូនបន្ដទៅអ្នកពាក់ព័ន្ធដើម្បីរួមគ្នាដោះស្រាយ សំដៅធ្វើយ៉ាងណាកាត់បន្ថយគ្រោះថ្នាក់ចរាចរណ៍ និងចំនួនអ្នកស្លាប់ដោយគ្រោះថ្នាក់ចរាចរណ៍កាន់តែមានចំនួនទាប។
គួរជម្រាបថា ក្រោយបញ្ចប់ជំនួបទេសរដ្ឋមន្ដ្រី ស៊ុន ចាន់ថុល ក៏បានប្រគល់អំណោយមួយចំនួន ជូនអគ្គស្នងការដ្ឋាននគរបាលជាតិផងដែរ រួមមាន ឧបករណ៍ត្រួតពិនិត្យល្បឿន និងគ្រឿងឧបភោគ បរិភោគជាច្រើនផ្សេងទៀត៕
(បន្ទាយមានជ័យ)៖ នាយឧត្តមសេនីយ៍ ប៉ែន វិបុល អគ្គស្នងការរងនគរបាលជាតិ និងជាប្រធាននាយដ្ឋានបុគ្គលិក បានផ្តាំទៅមន្ត្រីនគរបាលមិនត្រូវប្រើប្រាស់សិទ្ធិអំណាច ឬបុណ្យស័ក្តិ ដែលខ្លួនមានទៅគាបសង្កត់ប្រជាពលរដ្ឋទន់ខ្សោយនោះឡើយ ប៉ុន្តែផ្ទុយទៅវិញ គឺត្រូវខិតខំបម្រើប្រជាពលរដ្ឋឱ្យអស់ពីសមត្ថភាព។
ការបញ្ជាក់បែបនេះក្នុងឱកាសដែលនាយឧត្តមសេនីយ៍ បានអញ្ជើញជាតំណាងនាយឧត្តមសេនីយ៍សន្តិបណ្ឌិត នេត សាវឿន អគ្គស្នងការនគរបាលជាតិ ប្រកាសផ្ទេភារកិច្ច តែងតាំងមុខតំណែង និងបំពាក់ឋានន្តរស័ក្តិ ជូនដល់មន្ត្រីនគរបាលជាតិ នៃស្នងការរដ្ឋាននគរបាលខេត្តបន្ទាយមានជ័យ ដោយមានការអញ្ជើញចូលរួមលោក អ៊ុ រាត្រី អភិបាលខេត្តនារសៀលថ្ងៃទី៧ ខែកញ្ញា ឆ្នាំ២០២០ម្សិលមិញ។
នាយឧត្តមសេនីយ៍ ប៉ែន វិបុល បានបញ្ជាក់យ៉ាងដូច្នេះថា៖ «ក្នុងនាមជាមន្ត្រីនគរបាលយុត្តិធម៌ មិនត្រូវយកតួនាទី បុណ្យស័ក្ដិទៅធ្វើអ្វីដែលផ្ទុយនឹងច្បាប់ឡើយ ហើយក៏មិនត្រូវយកសិទ្ធិអំណាច ទៅគាបសង្កត់ពលរដ្ឋស្តូតត្រង់ ដើម្បីតែផលប្រយោជន៍ខ្លួនឯង ដែលធ្វើឱ្យបាត់បង់កត្តិយសជាមន្ត្រីយុត្តិធម៌ បើសិនជាមានករណីនេះកើតឡើង មិនត្រូវបានលើកលែងឡើយ»។
នាយឧត្តមសេនីយ៍ បានផ្តាំទៀតថា មន្ត្រីនគរបាល ត្រូវតែខិតខំបម្រើសេចក្តីសុខជូនប្រជាពលរដ្ឋនៅតាមមូលដ្ឋានរបស់ខ្លួនឱ្យបានល្អ ដោយត្រូវលុបបំបាត់ឱ្យអស់នូវសកម្មភាព បង្កអសន្តិសុខក្នុងសង្គមជាតិ ចោរលួច ចោរឆក់ល្បែងស៊ីសងក្មេងទំនើង ពិសេសករណីជួញដូរ និងប្រើប្រាស់គ្រឿងញៀន ត្រូវតែរួមគ្នាលុបបំបាត់ឱ្យអស់ និងត្រូវត្រៀមជួយសង្គ្រោះប្រជាពលរដ្ឋ ដែលរងគ្រោះដោយសាគ្រោះធម្មជាតិ ដូចជាខ្យល់កន្ត្រាក់ ទឹកជំនន់ដែលអាចកើតមាននាពេលខាងមុខ។
លោក អ៊ុ រាត្រី បានកោតសរសើរ និងអរគុណដល់កងកម្លាំនគរបាល ដែលកន្លងមកតែងតែខិតខំបំពេញតួនាទីភារកិច្ច ការពារសណ្តិសុខ សណ្តាប់ធ្នាប់ជូនប្រជាពលរដ្ឋ ដោយមិនខ្លាចនឿយហត់។ មួយវិញទៀត លោកក៏បានចូលរួមត្រេកអរចំពោះបងប្អូននគរបាល ដែលទទួលបានការតម្លើយឋានន្តរស័ក្តិ ជាការតបស្នងជាមួយនឹងកិច្ចខិតខំប្រឹងប្រែងការពារសន្តិសុខ សណ្តាប់ធ្នាប់នាពេលកន្លងមកដោយមិនខ្លាចនឿយហត់។
សូមបញ្ជាក់ថា សម្រាប់មន្ត្រីនគរបាលដែលត្រូវបំពាក់ឋានន្តរស័ក្តិរួមមាន៖ ថ្នាក់ឧត្តមសេនីយ៍ត្រី ៧នាក់, ថ្នាក់វរសេនីយ៍ឯក ១៧នាក់, វរសេនីយ៍ទោ ៤នាក់, វរសេនីយ៍ត្រី ១១៣នាក់ និងថ្នាក់អនុសេនីយ៍ឯក ៧នាក់ សរុបចំនួន១៩៨នាក់។ ក្នុងនោះក៏មានការតែងតែស្នងការរង និងផ្ទេរភារកិច្ចមន្ត្រីនគរបាលមួយចំនួនទៀតផងដែរ៕
(បាត់ដំបង)៖ លោក ងួន រតនៈ អភិបាលខេត្តបាត់ដំបង បានដឹកនាំក្រុមការងារ និងប្រធានមន្ទីរអប់រំ យុវជន និងកីឡា ចុះត្រួតពិនិត្យ និងចែកសម្ភារការពារជំងឺកូវីដ-១៩ ដល់សិស្សានុសិស្សនៅវិទ្យាល័យនេតយ៉ង់ កាលពីថ្ងៃទី៧ ខែកញ្ញា ឆ្នាំ២០២០។
លោកអភិបាលខេត្តបានថ្លែងថា ក្នុងការអនុញ្ញាតឱ្យសិស្សចូលរៀនក្នុងដំណាក់កាលទី២ មានសិស្សថ្នាក់ទី៩ និងថ្នាក់ទី១២ របស់ក្រសួងអប់រំ ពេលនេះសូមលោកគ្រូ អ្នកគ្រូត្រូវគិតគូរអំពីបញ្ហាសុខភាពទាំងអស់គ្នា ពោលគឺពេលមកបង្រៀនអ្នកគ្រូ លោកគ្រូ និងសិស្ស ត្រូវអនុវត្តពាក់ម៉ាសការពារទាំងអស់គ្នា ហើយបើមានការខ្វះខាតសូម រាយការណ៍មកអាជ្ញាធរក្រុង ដើម្បីផ្ដល់ជូនបន្ថែម។
លោកអភិបាលបានណែនាំដល់លោកគ្រូ អ្នកគ្រូ ជួយរៀបចំកន្លែងអង្គុយឱ្យមានគម្លាតពីសិស្សម្នាក់ ទៅម្នាក់ទៀត ចម្ងាត១ម៉ែត្រកន្លះ ឱ្យស្របតាមការណែនាំរបស់ក្រសួងសុខាភិបាល និងជំរុញឱ្យសិស្សឧស្សាហ៍លាងដៃជាមួយអាល់កុល ឬសាប៊ូជាប្រចាំ មុនពេលចូលរៀន ក្នុងនោះដែរ ប្រសិនបើលោកគ្រូ អ្នកគ្រូឆែកមើលសុខភាព សិស្សណាម្នាក់មានអាការៈ មិនស្រួលសូមប្រញាប់ទំនាក់ទំនងទៅកាន់គ្រូពេទ្យជាបន្ទាន់។
ទន្ទឹមនឹងនោះ លោកអភិបាលខេត្ត ក៏បានអំពាវនាវដល់សិស្សានុសិស្សខិតខំយកចិត្តទុកដាក់ឲ្យបានខ្ពស់ក្នុងរៀនសូត្របន្ថែមទៀត ទោះបីយើងកំពុងប្រឈមមុខជាមួយជំងឺរាតត្បាតកូវីត-១៩នេះក៏ដោយ។
សូមបញ្ជាក់ថា អាជ្ញាធរខេត្តបាននាំយកអំណោយដែលបានផ្ដល់ជូនលោក អឿម ឃឿម នាយកវិទ្យាល័យនេតយ៉ង់មានដូចជា ម៉ាស៊ីនវាស់កម្តៅចំនួន២ អាកុលពីរ២កាន និង ម៉ាសចំនួន៣០០០ម៉ាស៕
(កំពង់ធំ)៖ លោកស្រី ឃួន ឃុនឌី សមាជិកព្រឹទ្ធសភា ព្រះសង្ឃគណៈកម្មការ អាចារ្យវត្ត ពុទ្ធបរិស័ទវត្តកំពង់ស្វាយ ស្ថិតនៅភូមិកំពង់ស្វាយ ឃុំកំពង់ស្វាយ ស្រុកកំពង់ស្វាយ ខេត្តកំពង់ធំ អំពាវនាវរកសប្បុរសជនសូមជួយថវិកា ដើម្បីសាងសង់ស្ពានបេតុងឆ្លងកាត់ស្ទឹងសែន នៅឃុំកំពង់ស្វាយ ឱ្យបានរួចរាល់នៅឆ្នាំ២០២១ខាងមុខនេះ។
លោកស្រីបានអំពាវយ៉ាងដូច្នេះ ក្នុងពិធីវេនកាន់បិណ្ឌវេនទី៥ នារសៀលថ្ងៃទី០៧ ខែកញ្ញា ឆ្នាំ២០២០ នៅវត្តកំពង់ស្វាយ។ លោកស្រីបន្តថា ដោយសារប្រទេសជាតិមានសុខសន្តិភាព សេដ្ឋកិច្ចជាតិមានការរីកចម្រើន ធ្វើឱ្យប្រជាពលរដ្ឋមានឱកាសបានធ្វើបុណ្យទាន កើតចេញពីទឹកចិត្តជ្រះថ្លារបស់បងប្អូន ប្រជាពលរដ្ឋ អាជីវករ មន្រ្តីរាជការ កងកម្លាំង និងបងប្អូនតាមបណ្តាខេត្តមួយចំនួន ដើម្បីយកមកកសាង។
ជាមួយគ្នានេះ លោកស្រី ឃួន ឃុនឌី ក៏បានថ្លែងអំណរគុណ លោកឧកញ៉ា លោក លោកស្រី មន្រ្តីរាជការ កងកម្លាំង មន្ទីរអង្គភាពគ្រប់ស្ថាប័ន និងលោកយាយ លោកតា និងពុទ្ធបរិស័ទ ដែលអញ្ជើញមកពីបណ្តាខេត្តក្រុងទាំងអស់ ដើម្បីនាំយកបច្ច័យមកកសាងនូវសមិទ្ធផលនានានេះពិសេសបានជួយសាងសង់ស្ពានថ្មឆ្លងកាត់ស្ទឹងសែន។
លោកស្រីបានបន្តថា «យើងបានសុខមកដល់ថ្ងៃនេះ ក៏ដោយសារតែកត្តាសុខសន្តិភាព ដូច្នេះបងប្អូនទាំងអស់ត្រូវនាំគ្នារក្សាសន្តិភាព ឱ្យបានយូរអង្វែង ជាមួយនឹងរដ្ឋាភិបាលក្រោមការដឹកនាំ ដ៏ត្រឹមត្រូវរបស់សម្តេចតេជោ ហ៊ុន សែន នាយករដ្ឋមន្ត្រីនៃកម្ពុជា ដើម្បីឱ្យប្រទេសរបស់យើងមានការអភិវឌ្ឍន៍លើគ្រប់វិស័យ»។
ហើយនេះ គឺជាការរួមចំណែកមួយដើម្បីលើកស្ទួយក្នុងវិស័យព្រះពុទ្ធសាសនា ដែលជាសាសនារបស់រដ្ឋ ក៏ជាការបង្ហាញឱ្យកូនចៅជំនាន់ក្រោយ មើលឃើញនូវការប្រារព្ធពិធីពុទ្ធសាសនា ដែលជាទំនៀមទំលាប់ព្រៃណីដ៏ល្អរបស់ខ្មែរយើង និងជាចូលរួមកសាងប្រទេសជាមួយរាជរដ្ឋាភិបាល ឱ្យមានការអភិវឌ្ឍន៍ផងដែរ។
លោក អឹម ជុង ប្រធានគណៈកម្មការវត្ត បានលើកឡើងថា ការសាងសង់ស្ពាននេះ គឺជាការចូលរួមជាមួយនឹងពុទ្ធបរិស័ទ តាមកម្លាំងសទ្ធាដោយបានកសាងតាំងពីឆ្នាំ២០១៧ ហើយការសាងសង់ស្ពានថ្មមានប្រវែង១៥១,២ ម៉ែត្រ ទទឹង ៤,៥០ ម៉ែត្រ និងកម្ពស់៨ម៉ែត្រ ដោយគម្រោងចំណាយថវិកាអស់ជាង៥០ម៉ឺនដុល្លារ។
លោកបានបន្តទៀតថា ការសាងសង់ស្ពាននេះឡើង គឺបង្កលក្ខណៈងាយស្រួលដល់សិស្សានុសិស្សបានទៅសិក្សារៀនសូត្រ និងប្រជាពលរដ្ឋបានដឹកកសិផលពីត្រើយម្ខាង ទៅត្រើយម្ខាង ឬពីស្រុកមួយទៅស្រុកមួយផងដែរ។ ចុងក្រោយលោកសូមអំពាវនាវសប្បុរជនសូមមេត្តាចូលរួមចាប់មគ្គផលតាមសទ្ធា ដើម្បីកសាងស្ពាននេះឱ្យបានរួចរាល់ជាស្ថាពរ៕
(ភ្នំពេញ)៖ នៅថ្ងៃទី០៨ ខែកញ្ញា ឆ្នាំ២០២០នេះ សម្តេចពិជ័យសេនា ទៀ បាញ់ ឧបនាយករដ្ឋមន្ត្រី រដ្ឋមន្ត្រីក្រសួងការពារជាតិកម្ពុជា បានជួបសន្ទនាគ្នាជាមួយ នាយឧត្តមសេនីយ៍ ង៉ូ ស៊ុនលិច្ស រដ្ឋមន្ត្រីក្រសួងការពារជាតិវៀតណាម តាមរយៈប្រព័ន្ធទូរគមនាគមន៍ () ស្តីពីការពង្រឹងកិច្ចសហប្រតិបត្តិការរវាងក្រសួងការពារជាតិ នៃប្រទេសទាំងពីរ និងកិច្ចសហប្រតិបត្តិការទប់ស្កាត់ជំងឺកូវីដ-១៩។
កិច្ចសន្ទនារបស់សម្តេចពិជ័យសេនា ទៀ បាញ់ បានផ្តេីមចេញពីទីស្តីការគណៈរដ្ឋមន្ត្រី ដោយមានការចូលរួមពីសំណាក់ថ្នាក់ដឹកនាំក្រសួងការពារជាតិ ថ្នាក់ដឹកនាំ អគ្គមេបញ្ជាការនៃកងយោធពលខេមរភូមិន្ទ មួយចំនួនផងដែរ៕
(ភ្នំពេញ)៖ សម្តេចពញាចក្រី ហេង សំរិន ប្រធានរដ្ឋសភា ដឹកនាំគណៈប្រតិភូជាន់សភាកម្ពុជា ចូលរួមពិធីបើកមហាសន្និបាតអន្តរសភាអាស៊ាន () លើកទី៤១ តាមប្រព័ន្ធវីដេអូ ដែលផ្សាយចេញពីទីក្រុងហាណូយ ប្រទេសវៀតណាម នាព្រឹកថ្ងៃទី៨ ខែកញ្ញា ឆ្នាំ២០២០នេះ។
សូមជម្រាបថា តបតាមការអញ្ជើញ របស់ លោកជំទាវ ង្វៀន ធីគីមងិន (   ) ប្រធានរដ្ឋសភាវៀតណាម និងជាប្រធានអន្តរសភាអាស៊ាន() លើកទី៤១ សម្តេចពញាចក្រី ហេង សំរិន បានដឹកនាំគណៈប្រតិភូជាន់ខ្ពស់សភាកម្ពុជា ចូលរួមមហាសន្និបាតអន្តរសភាអាស៊ានលើកទី៤១ ដែលប្រព្រឹត្តទៅតាមរយៈប្រព័ន្ធវីដេអូ( ) ផ្សាយចេញ ពីទីក្រុងហាណូយ ប្រទេសវៀតណាម ចាប់ពីថ្ងៃទី៨ ដល់ថ្ងៃទី១០ ខែកញ្ញា ឆ្នាំ២០២០។
មហាសន្និបាតអន្តរសភាអាស៊ាន លើកទី៤១ ប្រារព្ធធ្វើឡើងក្រោមប្រធានបទ «ការទូតសភា ដើម្បីសម្រេចបានសហគមន៍អាស៊ាន ប្រកបដោយភាពស្អិតរមួត និងឆ្លើយតប»។ នៅក្នុងកំឡុងពេលនៃមហាសន្និបាតនេះ នឹងមានកិច្ចប្រជុំតាមគណៈកម្មាធិការជាច្រើនរបស់អាយប៉ាដែល សម្តេចប្រធានរដ្ឋសភា និងសមាជិកគណៈប្រតិភូ ចូលរួមប្រជុំមានដូចជា កិច្ចប្រជុំពេញអង្គ កិច្ចប្រជុំគណៈកម្មាធិការស្រ្តី() កិច្ចប្រជុំសមាជិកសភាអាយប៉ាវ័យក្មេង កិច្ចប្រជុំគណៈកម្មាធិការនយោបាយ កិច្ចប្រជុំគណៈកម្មាធិការសេដ្ឋកិច្ច កិច្ចប្រជុំគណៈកម្មាធិការសង្គមកិច្ច និង កិច្ចប្រជុំគណៈកម្មាធិការរៀបចំជាដើម។
អន្តរសភាអាស៊ាន ដែលហៅកាត់ថា អាយប៉ា() ជាអង្គការអន្តរសភា តំណាងស្ថាប័ននីតិប្បញ្ញត្តិ នៃបណ្តាប្រទេសជាសមាជិកសមាគមប្រជាជាតិអាស៊ីអាគ្នេយ៍() ដែលមាន ប្រទេសប្រ៊ុយណេ កម្ពុជា ឥណ្ឌូណេស៊ី ឡាវ ម៉ាឡេស៊ី មីយ៉ាន់ម៉ា សឹង្ហបុរី ថៃ វៀតណាម និងហ្វីលីពីន។
អន្តរសភាអាស៊ាន ជាការប្រមូលផ្តុំសំឡេងប្រជាពលរដ្ឋក្នុងសហគមន៍អាស៊ាន ជាដៃគូរបស់អាស៊ាន ក្នុងការជំរុញឱ្យសម្រេចបាននូវគោលដៅសហគមន៍អាស៊ានតែមួយ។ មហាសន្និបាតអន្តរសភាអាស៊ាន បានប្រារព្ធ ធ្វើជារៀងរាល់ឆ្នាំ ដោយប្រទេសជាសមាជិកផ្លាស់វេនគ្នាតាមលំដាប់អក្ខរក្រមនៃឈ្មោះប្រទេសតាមអក្សរឡាតាំង៕
(កណ្តាល)៖ រថយន្តធំមួយគ្រឿង ដាច់ហ្វ្រាំងពេលកំពុងបើកឡើងស្ពានព្រែកសំរោង ក្នុងក្រុងតាខ្មៅ ខេត្តកណ្តាល ក៏រអិលថយក្រោយបុករថយន្ត៦គ្រឿងបន្តបន្ទាប់ នាវេលាម៉ោងប្រមាណ ៧ព្រឹកថ្ងៃអង្គារ ទី០៨ ខែកញ្ញា ឆ្នាំ២០២០នេះ។
ប្រភពពីសមត្ថកិច្ចបានឱ្យដឹងថា ហេតុការណ៍គ្រោះថ្នាក់ចរាចរណ៍នេះ បណ្តាលមកពីរថយន្តធំមួយគ្រឿង ពេលបើកឡើងស្ពានក៏ដាច់ហ្វ្រាំងទៅមុខលែងរួច ក៏រអិលមកក្រោយវិញ រួចក៏ទៅបុករថយន្តនៅពីខាងក្រោយជាបន្តបន្ទាប់តែម្តង។
បើតាមព័ត៌មានបឋមហេតុការណ៍មិនបង្កគ្រោះថ្នាក់ធ្ងន់ធ្ងរដល់អ្នកនៅក្នុងរថយន្តនោះឡើយ។ ក្រោយហេតុកម្លាំងសមត្ថកិច្ចបានចុះទៅសម្របសម្រួល ខណៈដែលចរាចរណ៍មានការកកស្ទះខ្លាំងផងដែរ។
ដោយឡែកអ្នកបើកបររថយន្តបង្កហេតុ បានរត់គេចខ្លួនបាត់ហើយ៕

(ភ្នំពេញ)៖ សម្តេចតេជោ ហ៊ុន សែន នាយករដ្ឋមន្រ្តីនៃកម្ពុជា នៅថ្ងៃទី០៨ ខែកញ្ញា ឆ្នាំ២០២០នេះ បានណែនាំដល់ អាជ្ញាធរគ្រប់លំដាប់ថ្នាក់ បង្កើនកិច្ចការពារសុវត្ថិភាព សន្តិសុខ សណ្តាប់ធ្នាប់សាធារណៈ របៀបរៀបរយ និងសម្រួលចរាចរណ៍ឱ្យបានល្អប្រសើរ ដើម្បីបង្កលក្ខណៈងាយស្រួលជូនដល់ប្រជាពលរដ្ឋនិងទេសចរនៅក្នុងកំឡុងពេលបុណ្យភ្ជុំនេះ។
តាមរយៈបណ្តាញសង្គម  សម្តេចតេជោ ហ៊ុន សែន បានលើកឡើងថា ថ្ងៃទី៨ ខែកញ្ញានេះ គឺជាថ្ងៃកាន់បិណ្ឌ៦ នៃពិធីបុណ្យភ្ជុំបិណ្ឌ ដែលជាពិធីបុណ្យប្រពៃណីជាតិរបស់ខ្មែរយើង ដែលមានតាំងពីបុរាណកាលមក។ នេះជាពេលវេលាមួយ ដែលបងប្អូនប្រជាពលរដ្ឋពុទ្ធបរិស័ទមានឱកាសក្នុងការធ្វើបុណ្យទាន សន្សំកុសល និងការជួបជុំសាច់ញាតិបងប្អូន នៅតាមទីកន្លែងជិតឆ្ងាយ ជាពិសេសតាមទីអារាមនានា។ ពិធីបុណ្យកាន់បិណ្ឌ ឆ្នាំ២០២០នេះ គឺប្រព្រឹត្តទៅចាប់ពីថ្ងៃ១រោច ដល់ថ្ងៃ ១៤រោច ខែភទ្របទ គឺចាប់ពីថ្ងៃទី៣ ដល់ថ្ងៃទី១៨ ខែ កញ្ញា ឆ្នាំ២០២០។
សម្តេចបានបញ្ជាក់យ៉ាងដូច្នេះទៀតថា៖ «សូមអាជ្ញាធរគ្រប់លំដាប់ថ្នាក់ បង្កើនកិច្ចការពារសុវត្ថិភាព សន្តិសុខ សណ្តាប់ធ្នាប់សាធារណៈ របៀបរៀបរយ និងសម្រួលចរាចរណ៍ឱ្យបានល្អប្រសើរ ដើម្បីបង្កលក្ខណៈងាយស្រួលជូនដល់បងប្អូនប្រជាពលរដ្ឋនិងទេសចរនៅក្នុងកំឡុងពេលបុណ្យភ្ជុំនេះ»។
ទន្ទឹមនឹងការណែនាំឱ្យអាជ្ញាធរ សម្រួលដល់ប្រជាពលរដ្ឋនេះ សម្តេចតេជោ បានអំពាវនាវឱ្យប្រជាពលរដ្ឋបន្តចូលរួមទប់ស្កាត់ការឆ្លងរីករាលដាលជំងឺកូវីដ-១៩ ដោយឧស្សាហ៍ដុសលាងសម្អាតដៃជាមួយសាប៊ូ ចឹល ទឹកអាល់កុល នឹងពាក់ម៉ាសក្នុងពេលចូលរួមពិធីដែលមានអ្នកចូលរួមច្រើន ដូចជាក្នុងពិធីបុណ្យភ្ជុំបិណ្ឌនេះជាដើម។ កុំធ្វេសប្រហែសឬមើលស្រាលជំងឺកូវីដ-១៩អោយសោះ ព្រោះជាជំងឺឆ្លងរាតត្បាតសាហាវខ្លាំងណាស់ ហើយពុំទាន់មានថ្នាំព្យាបាលនៅឡើយទេ។
សម្តេចនាយករដ្ឋមន្រ្តី បានជូនពរជនរួមជាតិទាំងក្នុង និងក្រៅប្រទេសជួបតែសេចក្តីសុខសេចក្តីចម្រើនគ្រប់ៗគ្នាកុំបីខាន។
សូមបញ្ជាក់ថា បុណ្យភ្ជុំបិណ្ឌ ជាពិធីបុណ្យមួយដែលធំជាងគេ នៅក្នុងចំណោមពិធីបុណ្យទាំងអស់ ចំពោះអ្នកកាន់ព្រះពុទ្ធសាសនា។ ជារៀងរាល់ឆ្នាំនៅពេលដល់ថ្ងៃខែ ដែលត្រូវប្រារព្ធ ពិធីបុណ្យភ្ជុំបិណ្ឌ គ្រប់បងប្អូនកូនចៅ សាច់ញាតិសន្ដានទាំងអស់ ទោះនៅទីជិត ឬទីឆ្ងាយ តែងតែធ្វើដំណើរទៅជួបជុំគ្នា ជាពិសេសឪពុកម្ដាយនៅស្រុកកណើត ដើម្បីរៀបចំម្ហូបអាហារ បាយសម្ល ចង្ហាន់យកទៅប្រគេនព្រះសង្ឃ ដែលគង់នៅវត្តអារាម។ ទាំងនេះ គឺជាទម្លាប់មួយដែលគេនិយមធ្វើតៗគ្នា របស់ជនជាតិខ្មែរជាយូរមកហើយ។ ពិធីបុណ្យកាន់បិណ្ឌ ភ្ជុំបិណ្ឌឆ្នាំ២០២០នេះ ប្រព្រឹត្តទៅចាប់ពីថ្ងៃ១រោច ដល់ថ្ងៃ ១៤រោច ខែភទ្របទ ត្រូវនឹងថ្ងៃទី០៣ ដល់ថ្ងៃទី១៨ ខែកញ្ញា ឆ្នាំ២០២០៕
(ប៉ៃលិន)៖ រដ្ឋមន្ត្រីក្រសួងពាណិជ្ជកម្ម លោក ប៉ាន សូរស័ក្តិ បានណែនាំមន្ត្រីមន្ទីរពាណិជ្ជកម្មខេត្តប៉ៃលិន ឱ្យប្រឹងប្រែងរកទីផ្សារសម្រាប់កសិផល ក៏ដូចជាផលិតផលរបស់ប្រជាពលរដ្ឋនៅក្នុងខេត្តប៉ៃលិន ដើម្បីឆ្លើយតបតាមការដាក់ចេញគោលការណ៍ជំរុញការដាំដុះ និងចិញ្ចឹមត្រីសាច់របស់សម្តេចតេជោ ហ៊ុន សែន នាយករដ្ឋមន្ត្រីកម្ពុជា ក្នុងបរិបទនៃវិបត្តិបង្កពីជំងឺកូវីដ១៩។
លោក ប៉ាន សូរស័ក្តិ បានណែនាំបែបនេះក្នុងពេលជួបសំណេះសំណាលជាមួយមន្ត្រីមន្ទីរពាណិជ្ជកម្ម និងមន្ត្រីសាខាការពារអ្នកប្រើប្រាស់ កិច្ចការប្រកួតប្រជែង និងបង្រ្កាបការក្លែងបន្លំ (ក.ប.ប.) ខេត្តប៉ៃលិន នៅថ្ងៃទី៧ ខែកញ្ញា ឆ្នាំ២០២០ម្សិលមិញនេះ។
ក្នុងជំនួបសំណេះសំណាលនេះលោករដ្ឋមន្ត្រី បានលើកបង្ហាញពីកិច្ចខិតខំប្រឹងប្រែងរបស់រាជរដ្ឋាភិបាលកម្ពុជា ក្នុងការដោះស្រាយវិបត្តិសង្គមដែលបង្កឡើងដោយជំងឺកូវីដ១៩។ ក្នុងចំណោមយុទ្ធសាស្ត្រ និងដំណោះស្រាយចំពោះវិបត្តិនេះ សម្តេចតេជោ ហ៊ុន សែន បានជំរុញដាំដុះជំរុញដាំដុះដំណាំ និងការចិញ្ចឹមសត្វជាដើម ដើម្បីបង្កើនបរិមាណផ្គត់ផ្គង់ឱ្យបានគ្រប់គ្រាន់តាមតម្រូវការប្រើប្រាស់ក្នុងស្រុក ធានាសន្តិសុខស្បៀង ព្រមទាំងលើកកម្ពស់ជីវភាពរបស់ប្រជាពលរដ្ឋផងដែរ។
ដើម្បីគាំទ្រដល់យុទ្ធសាស្ត្រ និងផែនការរបស់ប្រមុខរាជរដ្ឋាភិបាលនេះ លោក ប៉ាន សូរស័ក្តិ បានណែនាំមន្ត្រីមន្ទីរពាណិជ្ជកម្មខេត្តប៉ៃលិន ខិតខំរកទីផ្សារសម្រាប់បន្លែបង្កា ត្រីសាច់ ក៏ដូចជាផលិតផលនានា ដែលគាត់ផលិតបាន។
លោករដ្ឋមន្ត្រី បានបញ្ជាក់ដូច្នេះ «បញ្ហាប្រឈម ដែលបង្កឡើងពីការរីករាលដាលនៃជំងឺកូវីដ-១៩នេះ យើងអាចដោះស្រាយបាន ព្រោះយើងជាប្រទេសកសិកម្មស្រាប់។ តែយើងទាំងអស់គ្នាត្រូវខិតខំអនុវត្តគម្រោងជំរុញទីផ្សារសម្រាប់កសិកម្មខ្នាតតូច(អេមស៍) ឱ្យកាន់តែមានប្រសិទ្ធភាពខ្ពស់ តាមរយៈការកៀរគរស្ថាប័នពាក់ព័ន្ធនានា និងខិតខំបង្កើនកិច្ចសហប្រតិបត្តិការបន្ថែម ដើម្បីធ្វើឱ្យខ្សែច្រវ៉ាក់តម្លៃឱ្យដំណើរការល្អប្រសើរ និងត្រូវបង្កើតផ្សារចុងសប្ដាហ៍នៅក្នុងខេត្ត ក្នុងគោលបំណងផ្សព្វផ្សាយលក់ផលិតផលកសិ-ពាណិជ្ជកម្ម ដែលដាំដុះ និងចិញ្ចឹមដោយកសិករផ្ទាល់។ ជាពិសេសលើកស្ទួយវិបុលភាពកសិករខ្នាតតូចតាមរយៈការបង្កើនផលចំណេញកាន់តែច្រើនដោយតភ្ជាប់កសិ-ពាណិជ្ជកម្ម និងទីផ្សារ»។
ក្នុងកិច្ចសំណេះសំណាលនេះ លោករដ្ឋមន្ត្រីពាណិជ្ជកម្ម ក៏បានណែនាំមន្ត្រីឱ្យយកចិត្តទុកដាក់អនុវត្តន៍ឱ្យបានខ្ជាប់ខ្ជួននូវវិធានទាំងឡាយរបស់ក្រសួងសុខាភិបាល ដើម្បីទប់ស្កាត់កុំឱ្យមានការរីករាលដាលជំងឺកូវីដ១៩នៅក្នុងសហគមន៍។
បន្ទាប់ពីកិច្ចសំណេះសំណាលហើយនោះ លោក ប៉ាន សូរស័ក្តិ ក៏បានអញ្ជើញសម្ពោធរូបសំណាកព្រះគោ ដែលបានកសាងឡើងតាំងពីចុងឆ្នាំ២០១៨ នៅភូមិដូង ឃុំស្ទឹងកាច់ ស្រុកសាលាក្រៅ ខេត្តប៉ៃលិនផងដែរ។ ពិធីនេះ ក៏មានអញ្ជើញចូលរួមពីអាជ្ញាធរមូលដ្ឋាន ព្រះសង្ឃ ចាស់ព្រឹទ្ធាចារ្យ និងប្រជាពលរដ្ឋក្នុងមូលដ្ឋានជាច្រើនរូប៕
(ភ្នំពេញ)៖ សម្តេចពញាចក្រី ហេង សំរិន ប្រធានរដ្ឋសភា អញ្ជើញថ្លែងសុន្ទរកថាទៅកាន់មហាសន្និបាតអន្តរសភាអាស៊ាន () លើកទី៤១ តាមប្រព័ន្ធវីដេអូ នៅថ្ងៃទី៨ ខែកញ្ញា ឆ្នាំ២០២០នេះ។
តាមកម្មវិធីនៅថ្ងៃនេះ សម្តេចពញាចក្រី ហេង សំរិន ប្រធានរដ្ឋសភា អញ្ជើញចូលរួមក្នុងពិធីបើកមហាសន្និបាតលើកទី៤១ អន្តរសភាអាស៊ាន ដែលរដ្ឋសភាប្រទេសវៀតណាមធ្វើជាម្ចាស់ផ្ទះតាមប្រព័ន្ធវីដេអូ ពីវិមានរដ្ឋសភា។
បន្ទាប់ពីបើកជាផ្លូវការសម្តេចពញាចក្រី អញ្ជើញថ្លែងសុន្ទរកថាគន្លឹះ នៅក្នុងកិច្ចប្រជុំពេញអង្គនៃមហាសន្និបាតនោះ ជាមួយថ្នាក់ដឹកនាំសភាដែលជាសមាជិក ។
មហាសន្និបាតអន្តរសភាអាស៊ានឆ្នាំនេះ ប្រារព្ធធ្វើក្រោមមូលបទ «ការទូតសភា ដើម្បីសម្រេចបានសហគមន៍អាស៊ាន ប្រកបដោយភាពស្អិតរមួត និងឆ្លើយតប»។ នេះជាលើកទី១ ហើយក្នុងប្រវត្តិសាស្រ្ត  ដែលការរៀបចំមហាសន្នបាតធ្វើឡើងតាមប្រព័ន្ធវីដេអូ ដោយសារការរាតត្បាតជំងឺកូវីដ១៩។
អន្តរសភាអាស៊ាន ដែលហៅកាត់ថា អាយប៉ា() ជាអង្គការអន្តរសភា តំណាងស្ថាប័ននីតិប្បញ្ញត្តិ នៃបណ្តាប្រទេសជាសមាជិកសមាគមន៍ប្រជាជាតិអាស៊ីអាគ្នេយ៍ () ដែលមានប្រទេសជាសមាជិកដូចជា ប្រ៊ុយណេ ព្រះរាជាណាចក្រកម្ពុជា ឥណ្ឌូណេស៊ី ឡាវ ម៉ាឡេស៊ី មីយ៉ាន់ម៉ា សឹង្ហបុរី ថៃ វៀតណាម និងហ្វីលីពីន៕

(ភ្នំពេញ)៖ ក្រសួងសុខាភិបាល នៅព្រឹកថ្ងៃទី០៨ ខែកញ្ញា ឆ្នាំ២០២០នេះ បានចេញសេចក្ដីប្រកាសព័ត៌មាន ស្ដីពី ករណីជាសះស្បើយអ្នកជំងឺកូវីដ១៩ ម្នាក់ថ្មីទៀត និងមិនមានរកឃើញករណីវិជ្ជមានវីរុសកូវីដ-១៩ ថ្មីនោះឡើយ។
ករណីជាសះស្បើយនេះ ជាបុរសជនជាតិបារាំង អាយុ៣០ឆ្នាំ មានអាសយដ្ឋានស្នាក់នៅផ្លូវ២៩៤ រាជធានីភ្នំពេញ ជាអ្នកធ្វើដំណើរមកពី ប្រទេសបារាំង បន្តជើងហោះហើរនៅប្រទេសចិន (តៃវ៉ាន់) មកដល់រាជធានីភ្នំពេញនៅថ្ងៃទី ៣០ ខែសីហា ឆ្នាំ២០២០ ត្រូវបានព្យាបាលជាសះស្បើយ ដោយទទួលបានលទ្ធផលតេស្ត អវិជ្ជមានវីរុសកូវីដ-១៩ ចំនួន០២ដង និងត្រូវបានអនុញ្ញាតឱ្យ ចេញពីមន្ទីរពេទ្យមិត្តភាពខ្មែរ-សូវៀត។
សូមជម្រាបថា គិតត្រឹមម៉ោង០៧៖០០ព្រឹក ថ្ងៃទី០៨ ខែកញ្ញា ឆ្នាំ២០២០ នៅកម្ពុជារកឃើញអ្នកឆ្លងជំងឺកូវីដ១៩ សរុប២៧៤នាក់ (ស្រី្ត ៥៤នាក់ និងបុរស ២២០នាក់) ក្នុងនោះចំនួនអ្នកព្យាបាលជាសះស្បើយ សរុបទូទាំងប្រទេស មានចំនួន ២៧៣នាក់ (ស្រ្តី៥៤នាក់ និងបុរស ២១៩នាក់) និង អ្នកកំពុងសម្រាកព្យាបាលមានចំនួន០១នាក់ ជាបុរសត្រូវបានបញ្ជូនមកពីមណ្ឌលសុខភាពចាក់អង្រែ រាជធានីភ្នំពេញ ទៅសម្រាកព្យាបាលនៅមន្ទីរពេទ្យមិត្តភាពខ្មែរ-សូវៀតវិញ៕

(ភ្នំពេញ)៖ ក្រសួងធនធានទឹក និងឧតុនិយម នៅថ្ងៃទី០៨ ខែកញ្ញា ឆ្នាំ២០២០នេះ បានចេញសេចក្ដីជូនដំណឹង ស្ដីពី ស្ថានភាពធាតុអាកាស ចាប់ពីថ្ងៃទី ០៩ ដល់ថ្ងៃទី ១៥ ខែកញ្ញា ឆ្នាំ ២០២០។
ក្រសួងបានបញ្ជាក់ថា តាមរយៈតាមដាននៃការវិវត្ត និងប្រែប្រួលជាបន្តបន្ទាប់នៃស្ថានភាព អាកាសធាតុ សង្កេតឃើញថា ប្រព័ន្ធសម្ពាធទាប អូសបន្លាយឆ្លងកាត់ភាគ ខាងជើងប្រទេសថៃ ឡាវ និងវៀតណាម ។ ខណៈខ្យល់មូសុងនិរតីមាន ល្បឿនមធ្យមបក់លើកម្ពុជា។ ស្ថានភាពបែបនេះធ្វើឱ្យ
១៖ បណ្ដាខេត្តនៅតំបន់វាលទំនាបកណ្ដាល៖* សីតុណ្ហភាពអប្បបរមា មានពី ២៥-២៧° * សីតុណ្ហភាពអតិបរមា មានពី ៣០-៣២° ។នឹងអាចមានភ្លៀងធ្លាក់រាយប៉ាយពីតិចទៅបង្គួរ ។ ក្នុងនោះក៏មានផ្នែកមួយចំនួន នៃបណ្ដាខេត្តនៅភាគខាងត្បូង និងភាគពាយ័ព្យ អាចមានភ្លៀងធ្លាក់ច្រើន។
២៖ បណ្ដាខេត្តនៅតំបន់ជួរភ្នំដងរែក និងខ្ពង់រាបឦសាន៖* សីតុណ្ហភាពអប្បបរមា មានពី ២៣-២៥° * សីតុណ្ហភាពអតិបរមា មានពី ២៧-២៩° ។ នឹងអាចមានភ្លៀងធ្លាក់រាយប៉ាយក្នុងកម្រិតពីតិចទៅបង្គួរ។
៣៖ បណ្ដាខេត្តនៅតំបន់មាត់សមុទ្រ៖- សីតុណ្ហភាពអប្បបរមាមានពី ២៦-២៧° - សីតុណ្ហភាពអតិបរមា មានពី ២៨-៣០° ។នឹងអាចមានភ្លៀងធ្លាក់ពីមធ្យមទៅបង្គួរ ។ រលកសមុទ្រអាចមានកម្ពស់ពី ០.២៥-០.៧៥ ម៉ែត្រ។
ជាមួយគ្នានេះ ក្រសួងសូមប្រុងប្រយ័ត្នចំពោះបាតុភូត ផ្គរ រន្ទះ និងខ្យល់កន្ត្រាក់ ដែលអាចកើតមាននៅផ្នែកមួយចំនួននៃបណ្ដាខេត្ត ស្ថិតនៅតំបន់វាលទំនាបភាគកណ្ដាល៕
(ភ្នំពេញ)៖ បុណ្យភ្ជុំបិណ្ឌ ជាពិធីបុណ្យមួយដែលធំជាងគេ នៅក្នុងចំណោមពិធីបុណ្យទាំងអស់ ចំពោះអ្នកកាន់ព្រះពុទ្ធសាសនា។ ជារៀងរាល់ឆ្នាំនៅពេលដល់ថ្ងៃខែ ដែលត្រូវប្រារព្ធ ពិធីបុណ្យភ្ជុំបិណ្ឌ គ្រប់បងប្អូនកូនចៅ សាច់ញាតិសន្ដានទាំងអស់ ទោះនៅទីជិត ឬទីឆ្ងាយ តែងតែធ្វើដំណើរទៅជួបជុំគ្នា ជាពិសេសឪពុកម្ដាយនៅស្រុកកណើត ដើម្បីរៀបចំម្ហូបអាហារ បាយសម្ល ចង្ហាន់យកទៅប្រគេនព្រះសង្ឃ ដែលគង់នៅវត្តអារាម។ ទាំងនេះ គឺជាទម្លាប់មួយដែលគេនិយមធ្វើតៗគ្នា របស់ជនជាតិខ្មែរជាយូរមកហើយ។
ពិធីបុណ្យកាន់បិណ្ឌ ភ្ជុំបិណ្ឌឆ្នាំ២០២០នេះ ប្រព្រឹត្តទៅចាប់ពីថ្ងៃ១រោច ដល់ថ្ងៃ ១៤រោច ខែភទ្របទ ត្រូវនឹងថ្ងៃទី០៣ ដល់ថ្ងៃទី១៨ ខែកញ្ញា ឆ្នាំ២០២០។
ប្រវត្តិបុណ្យភ្ជុំបិណ្ឌ
បើតាមតម្រាចារតាមប្រវត្តិសាស្ត្រនៃប្រទេសកម្ពុជា បានបង្ហាញថា ពិធីបុណ្យភ្ជុំបិណ្ឌ គឺកើតមានតាំងពីបុរាណកាលមកម្ល៉េះ។ ប៉ុន្តែទាស់ត្រង់ថា កាលពីសម័យមុនគេមិនហៅថា បុណ្យភ្ជុំទេ ដោយនៅក្នុងពិធីនេះ គេមានបែងចែកចេញជាពីរថ្នាក់។ ថ្នាក់ដំបូង គឺគេចាប់ផ្ដើមធ្វើចាប់ពីថ្ងៃ១រោច រហូតដល់ថ្ងៃ១៤រោច ជាវារកភត្ត (ភត្តធ្វើតាមថ្ងៃ) ជាបន្តបន្ទាប់។ ចំណែកមួយថ្នាក់ទៀតគេធ្វើនៅថ្ងៃ ១៥រោច ដែលគេហៅថាបុណ្យភ្ជុំ។ ពិធីបុណ្យទាំងពីរថ្នាក់នេះ បច្ចុប្បន្នត្រូវបានយើងបូកបញ្ចូលគ្នា ហើយហៅកាត់ថា ពិធីបុណ្យបិណ្ឌភ្ជុំ។
មូលហេតុដែលប្រារព្ធពិធីបុណ្យភ្ជុំ
កាលពីសម័យបុរាណកាល គេធ្វើពិធីបុណ្យនេះ គឺដើម្បីរៀបចំធ្វើសង្ឃភត្ត ទំនុកបម្រុងព្រះសង្ឃ ដែលគង់ចាំវស្សាក្នុងវត្តរយៈពេល ៣ខែ ចាប់តាំងពីថ្ងៃចូលវស្សារហូតដល់ថ្ងៃចេញវស្សា។ នៅក្នុងចំណេរកាលបុរាណបានចារថា ដោយនៅក្នុងរដូវវស្សាមានភ្លៀងធ្លាក់ជោកជាំ រលឹមពព្រិច ធ្វើឲ្យមានការលំបាកដល់ព្រះសង្ឃក្នុងពេលធ្វើគោចរ (ដើរ) បិណ្ឌបាត។ ហេតុដូច្នេះ ទើបបណ្ដាពុទ្ធបរិស័ទនាំគ្នារៀបចំពិធីនេះ ដើម្បីផ្គត់ផ្គង់ព្រះសង្ឃប្រចាំថ្ងៃរហូតដល់ថ្ងៃចេញវស្សា។ ម្យ៉ាងវិញទៀត នៅក្នុងពិធីបុណ្យនេះ គឺធ្វើឡើងដើម្បីផ្សាយឧទ្ទិសកុសលដល់ពពួក ប្រេតជនញាតិ និងញាតិទាំង ៧សណ្ដាន ព្រមទាំងតំណញាតិច្រើនមហាកប្បនោះផងដែរ តាមរយៈអនុភាពនៃសង្ឃគតាទក្ខិណាទាន ដែលរស់រងទុក្ខវេទនា កើតជាប្រេតមានកម្មពៀរជាប់ទោសធ្ងន់ រងកម្មក្រហល់ក្រហាយអត់ឃ្លានទាំងអស់នោះ បានរួចផុតពីក្ដីលំបាកសោកសៅ។
រដូវបុណ្យភ្ជុំបិណ្ឌ
ចាប់តាំងពីសម័យបុរាណកាល រហូតមកដល់បច្ចុប្បន្ននេះ ពិធីបុណ្យភ្ជុំបិណ្ឌនេះ គេតែងតែប្រារព្ធនៅក្នុងរដូវវស្សា ព្រោះនៅក្នុងរដូវនេះពពួកប្រេត អាចមានឱកាសច្រើនក្នុងការស្វែងរក ចំណីអាហារជាងរដូវផ្សេងៗទាំងអស់។ ម្យ៉ាងវិញទៀតនៅក្នុងវស្សានរដូវ អាហាររបស់ពួកប្រេត ដូចជាភក់ជ្រាំ ស្លេស្ម៍ កំហាក សាកសព និងកាកសំណល់អសោចសម្បូរនៅក្នុងខែភ្លៀងផ្គរពព្រិច។ នៅក្នុងរដូវបុណ្យភ្ជុំបិណ្ឌរយៈពេល១៥ថ្ងៃនេះ មានពពួកប្រេតជន (ពួកប្រេត) សាច់ញាតិទាំងប្រាំពីរសណ្ដាន ព្រមទាំងតំណញាតិច្រើនមហាកប្ប ដែលអត់ឃ្លានអាហារអស់រយៈពេលជាច្រើនខែមកហើយនោះ ត្រូវបានរួចផុតពីការឃុំឃាំង អនុញ្ញាតឲ្យមកស្វែងរកសាច់ញាតិ នៅតាមវត្តអារាមផ្សេងៗ ដែលនាំយកចំណីអាហារផ្សេងៗ មកឧទ្ទិសកុសលឲ្យខ្លួន។ ម្យ៉ាងវិញទៀត បើតាមសម្ដីចាស់ៗបុរាណនិយាយតៗគ្នាថា ក្នុងរយៈពេល១៥ថ្ងៃ បើពពួកប្រេតជនទាំងអស់នោះ ដើរស្វែងរកញាតិចំនួន៧វត្ត នៅតែមិនឃើញនោះ ពពួកប្រេតទាំងអស់នោះនឹងស្រែកយំទន្ទ្រាំជើង ព្រោះតែការខកបំណង និងភាពស្រែកឃ្លានក្រហល់ក្រហាយក្នុងចិត្ត។ ជាពិសេសពពួកប្រេតជនទាំងអស់នោះ នឹងជេរដាក់បណ្ដាសាដល់សាច់ញាតិ កូនចៅជាមិនខាន។
ការប្រារព្ធពិធីបុណ្យបិណ្ឌភ្ជុំ
ចំពោះបុណ្យបិណ្ឌភ្ជុំនេះ បុរាណាចារ្យរាជបណ្ឌិតខ្មែរ យើងបានរៀបចំរយៈពេល១៥ថ្ងៃ ដោយចាប់គិតពីថ្ងៃទី១រោច ដល់ថ្ងៃទី១៥រោច ខែភទ្របទ ជាពិធីមួយសម្រាប់ឧទ្ទិសកុសល ទៅដល់ប្រេតជនញាតិដែលបានស្លាប់ទៅ។ នៅក្នុងរយៈពេល ១៤ថ្ងៃ នៃការកាន់បិណ្ឌ ឬដាក់បិណ្ឌនេះ ពុទ្ធបរិស័ទចំណុះជើងវត្តទាំងអស់ ជាពិសេសក្រុមនីមួយៗ ដែលបានរៀបចំជា ក្រុមដោយលោកតាអាចារ្យចាត់ចែងនោះ ត្រូវបែងចែកចេញ ៣ ឬ៤ក្រុមតូចៗ ដើម្បីរៀបចំធ្វើយាគូ (បបរ) ឬធ្វើភត្តាហារជា ៣ ទៅ ៤ឆ្នាំង ស្មើនឹង ៣ ទៅ ៤មុខម្ហូប។ ពេលទូងស្គរចំណាំវស្សា អ្នកនៅក្នុងក្រុមវេននីមួយៗ ត្រូវចាប់ផ្ដើមធ្វើចង្ហាន់ ហើយយាយតាចាស់ៗ ក្នុងក្រុមវេន ត្រូវជ្រើសរើសយកផ្ទះណាមួយ ដើម្បីប្រមូលនំរៀបចំបាយបិណ្ឌ បាយបត្តបូរ។ រៀបចំរួចហើយត្រូវនាំគ្នាទៅវត្តស្ដាប់លោកសង្ឃសូត្រថ្វាយ បង្គំធម៌ សុខោ និង ធម៌បរាភវសូត្រ។
ចំណែកឯកូនចៅដែលនៅផ្ទះ ត្រូវនាំគ្នាខិតខំដុតដៃដុតជើងបបរ ឬស្លតាមមុខម្ហូបនីមួយៗ ដោយឡែកពីគ្នា។ លុះដល់ពេលព្រឹកព្រាងអរុណោទ័យ (ពេលព្រះអាទិត្យរះឡើង) ត្រូវនាំគ្នារៀប ចំខ្លួន កណ្ដៀត យួរ កាន់ ទូល រែកចង្ហាន់ទៅវត្ត។ នៅក្នុងវត្ត លោកតាអាចារ្យត្រូវរៀបចំពិធីរាប់បាត្រ នៅលើឧបដ្ឋានសាលា។ បន្ទាប់មកលោកអាចារ្យជាប្រធាន ត្រូវនាំពុទ្ធបរិស័ទវេរ (ប្រគល់) ចង្ហាន់ប្រគេនព្រះសង្ឃ វេរបាយបត្តបូរ។ល។ លុះដល់ពេលព្រះសង្ឃធ្វើបត្តានុមោទនគាថាចប់ មេវេនក្រុមនីមួយៗត្រូវរៀបចំម្ហូបអាហារ ចំណីចូលគំនាប់ជូនលោកតាអាចារ្យវត្ត ព្រមទាំងចាត់ចែងភោជ នាហារទទួលភ្ញៀវដែលអញ្ជើញទៅបុណ្យ នៅក្នុងថ្ងៃវេនរបស់ខ្លួននោះផងដែរ៕
(ភ្នំពេញ)៖ យោងតាមរបាយការណ៍ របស់អគ្គស្នងការដ្ឋាននគរបាលជាតិឲ្យដឹងថា នៅថ្ងៃទី០៧ ខែកញ្ញា ឆ្នាំ២០២០ មានករណីគ្រោះថ្នាក់ចរាចរណ៍ នៅទូទាំងប្រទេសកើតឡើងចំនួន៦លើក បណ្ដាលឲ្យមនុស្សស្លាប់២នាក់ និងរបួស៧នាក់។
ប្រភពព័ត៌មានដដែលបញ្ជាក់ថា មូលហេតុដែលបណ្ដាលឲ្យកើតមានគ្រោះថ្នាក់ចរាចរណ៍ដោយសារ ល្បឿន ប្រជែង ស្រវឹង មិនគោរពសិទ្ធិ៕
(ភ្នំពេញ)៖ ជារៀងរាល់ថ្ងៃមានព័ត៌មានជាច្រើនបាននិងកំពុងផ្សព្វផ្សាយជុំវិញពិភពលោក,   សូមសង្ខេបព័ត៌មានជាតិ-អន្តរជាតិសំខាន់ៗ ជូនលោកអ្នកសម្រាប់ប្រចាំថ្ងៃទី០៧ ខែកញ្ញា ឆ្នាំ២០២០ មានដូចខាងក្រោម៖
* ព័ត៌មាន  
១៖ ថ្ងៃនេះក្រសួងសុខាភិបាលបន្តប្រកាសថា គ្មានរកឃើញករណីឆ្លងជំងឺកូវីដ១៩ថ្មីនោះទេ ហើយករណីជាសះស្បើយក៏គ្មានដែរ
២៖ អ្នកឆ្លង -19 លើលោកកើនដល់ជាង ២៧.២លាននាក់ ស្លាប់ជិត ៨៩ម៉ឺននាក់ និងជាសះស្បើយជាង ១៩.៣លាននាក់!
៣៖ ប្រធាន  ផ្ញើលិខិតអរគុណសម្តេចតេជោ ហ៊ុន សែន ដែលចូលរួមប្រយុទ្ធប្រឆាំងកូវីដ១៩ជាសាកល និងជួយសម្រួលការហោះហើរឱ្យបុគ្គលិកមនុស្សធម៌ និងបុគ្គលិកសុខាភិបាល ចូលទៅកាន់ប្រទេសមួយចំនួន ដើម្បីជួយដល់ជនងាយរងគ្រោះដោយកូវីដ១៩
៤៖ ហុងកុង៖ មនុស្សជិត ៣០០នាក់ ត្រូវបានចាប់ខ្លួននៅក្នុងបាតុកម្មតវ៉ាមួយ ជុំវិញការពន្យាពេលបោះឆ្នោត
៥៖ ក្រសួងមហាផ្ទៃ ស្នើឱ្យអាជ្ញាធរចាត់វិធានការចំពោះក្រុមយុវជនខ្មែរថាវរៈ និងក្រុមយុវជនចលនាមាតាធម្មជាតិ កំពុងបង្កភាពចលាចវឹកវរក្នុងសង្គម
៦៖ អូស្ត្រាលីចុះកិច្ចព្រមព្រៀងទិញ វ៉ាក់សាំងប្រឆាំងកូរ៉ូណា រហូតដល់៨៤លានដូស
៧៖ អាស៊ី-អឺរ៉ុប អនុម័តសេចក្ដីថ្លែងការណ៍ថ្នាក់រដ្ឋមន្ត្រីការបរទេសនៃស្ដីពីជំងឺកូវីដ-១៩
៨៖ ចំនួនអ្នកឆ្លងជំងឺ -19 ក្នុងប្រទេសមីយ៉ាន់ម៉ា បន្តកើនឡើងជាលំដាប់រហូតដល់ ១,៤៦៤នាក់ហើយ
៩៖ សម្តេចតេជោ ហ៊ុន សែន៖ «យុត្តិធម៌ និង មេត្តាធម៌ ត្រូវដើរទន្ទឹមគ្នា»
១០៖ ទីបំផុតឥណ្ឌាលោតរំលងប្រេស៊ីល ក្លាយជាប្រទេសមានករណីឆ្លងកូរ៉ូណា «ច្រើនបំផុតលំដាប់ទី២លើលោក»
១១៖ ប្រមុខការទូតកម្ពុជា នឹងចូលរួមកិច្ចប្រជុំមួយចំនួនក្នុងក្របខ័ណ្ឌអាស៊ាន តាមប្រព័ន្ធវីដេអូ ចាប់ពីថ្ងៃទី០៩ ដល់១២ ខែកញ្ញា
១២៖ ភ្លើងឆេះព្រៃនៅកាលីហ្វ័រញ៉ាមិនទាន់បញ្ចប់ទេ! មនុស្សស្លាប់កើនដល់៨នាក់ និងរាប់រយនាក់ទៀតត្រូវជម្លៀស
១៣៖ ការិយាល័យមេធាវីចេញបំភ្លឺ៖ ឧត្តមសេនីយ៍ឯក ហ៊ាង ហ្វូខាយ មិនមែនជាជនជាតិចិន និងពុំមានតួនាទីជាអភិបាលក្រុមហ៊ុនអ្វីនោះទេ
១៤៖ ស្តេចអារ៉ាប៊ីសាអូឌីតមានព្រះបន្ទូលទៅលោក ត្រាំ ថា «អារ៉ាប៊ីសាអូឌីតត្រូវការយុត្តិធម៌» ជុំវិញសំណុំរឿងប៉ាឡេស្ទីន
១៥៖ កម្ពុជាមិនអស់ចិត្តរឿងអាមេរិក ដាក់ចំណាត់ថ្នាក់លេខ២ ពាក់ព័ន្ធការប្រយុទ្ធប្រឆាំងអំពើជួញដូរមនុស្ស
១៦៖ ជប៉ុនមិនទាន់អាចបន្តការស្វែងរក មនុស្សបាត់ខ្លួនទាំង៤០នាក់ នៅក្នុងគ្រោះថ្នាក់លិចនាវាដឹកសត្វគោបានឡើយ
១៧៖ ប្រធាន គ.ជ.ប អំពាវនាវឱ្យមានការសហការគ្នាល្អ ដើម្បីមានបញ្ជីបោះឆ្នោតប្រចាំឆ្នាំ ដែលមានភាពពេញលេញ ភាពត្រឹមត្រូវ និងបច្ចុប្បន្នភាព
១៨៖ បទវិភាគអន្តរជាតិ៖ «ឈ្នះដោយមិនបាច់ច្បាំង» ជាយុទ្ធសាស្ត្រដែលចិន កំពុងលេងជាមួយសហរដ្ឋអាមេរិក
១៩៖ អ្នកវិភាគចៅចាក់ស្មុក៖ ក្រុមប្រឆាំងព្យាយាមបំផ្ទុះឈ្នួនបដិវត្តន៍ពណ៌ក្រោមលេសសិទ្ធិមនុស្ស យុត្តិធម៌ និងប្រជាធិបតេយ្យ
២០៖ លោក   ចង់ឲ្យមានកំណែទម្រង់ ក្នុងក្រសួងសុខាភិបាលជប៉ុន ក្រោយជំងឺរាតត្បាតសកលបញ្ចប់
២១៖ អាមេរិក៖ បុរសស្បែកខ្មៅ   ត្រូវពិការត្រឹមចង្កេះចុះក្រោម ហើយសូម្បីតែដកដង្ហើមក៏ឈឺចុកចាប់ដែរ
២២៖ កូរ៉េខាងត្បូងប្រកាសអាសន្នទៀតហើយ ចំពោះមុខព្យុះទីហ្វុង  ក្រោយពីខ្លួនទើបរងគ្រោះ ដោយសារព្យុះទីហ្វុងម៉ៃសាក់
២៣៖ ចិនប្តេជ្ញាធ្វើសមយុទ្ធយោធាបន្ថែមទៀត នៅតំបន់ដែនសមុទ្រភាគឦសាន និងខាងកើត
២៤៖ ចិនមានកងទ័ពអាកាសធំបំផុត លំដាប់លេខ៣លើលោក, នេះបើតាមមន្ទីរបញ្ចកោណអាមេរិក
* ព័ត៌មាន   
១៖ លោក   ធ្វើរឿងមួយ ដែលខុសពី  ក្រុមហ៊ុនផ្សេងៗ
២៖  បំបែកកំណត់ត្រា ៩៥ឆ្នាំពេលអេស្ប៉ាញ បំបាក់អ៊ុយក្រែន ៤-០ នៅ  
៣៖ អាល្លឺម៉ង់ នៅតែមិនអាចរកជ័យជម្នះបាននៅ   ក្រោយស្មេីជាមួយស្វីស
៤៖ ក្រុម   គ្រងជើងឯកពាន    2020 លើកដំបូង
៥៖ ផលិតកម្ម   នឹងបញ្ចេញបទឆ្លងឆ្លើយរវាង អ៊ុក សុវណ្ណារី និងធឿន បុរី អបអរឱកាសបុណ្យភ្ជុំបិណ្ឌ
៦៖   បញ្ជាក់ថា ខ្សែបម្រើ  និងខ្សែការពារ  តេស្តវិជ្ជមាន -19
៧៖ តើអ្នកដឹងទេ! ត្រកូលដ៏ពេញនិយមទាំង១០ នៅក្នុងប្រទេសចិន
៨៖ ចំណេះដឹងទូទៅ៖ អ្នកដែលចូលរួមដង្ហែសពព្រះចៅអធិរាជម៉ុងហ្គោល សង់ស៉ីខាន់ យកទៅបញ្ចុះ គឺត្រូវសម្លាប់ទាំងអស់
* សូមអានព័ត៌មានជាច្រើនទៀតនៅលើ  និង គេហទំព័រ ..
(ភ្នំពេញ)៖ បើបណ្តាប្រទេសមហាប្រជាធិបតេយ្យ និងសិទ្ធិមនុស្សលោកខាងលិច អាចប្រើកណ្តាប់ដៃដែកធ្វើបានរដ្ឋាភិបាលភ្នំពេញ ក៏មិនត្រូវស្ទាក់ស្ទើរចាត់វិធានការ ដើម្បីរក្សាស្ថិរភាពសង្គម និងជីវភាពប្រជាជនក្នុងយុគសម័យកូវីដ-១៩នេះដែរ។
សូមទស្សនាវិដេអូ៖
(ឧត្តរមានជ័យ)៖ ប្រជាពលរដ្ឋខ្មែរម្នាក់ទៀត ត្រូវបានអាជ្ញាធរប្រទេសថៃ បញ្ជូនខ្លួនត្រលប់មកកម្ពុជាវិញ តាមច្រកអន្តរជាតិអូរស្មាច់ ស្ថិតក្នុងសង្កាត់អូរស្មាច់ ក្រុងសំរោង ខេត្តឧត្តរមានជ័យ នៅល្ងាចថ្ងៃទី០៧ ខែកញ្ញា ឆ្នាំ២០២០នេះ ក្រោយជាប់ពន្ធនាគារជិត៣ឆ្នាំ ពីបទឆ្លងដែនខុសច្បាប់ ដើម្បីកាប់ឈើគ្រញូង។
បើតាមរបាយការណ៍របស់សមត្ថកិច្ច បានបញ្ជាក់ថា នៅវេលាម៉ោង០៤៖៤៩នាទីល្ងាចថ្ងៃនេះ អាជ្ញាធរថៃ បានបញ្ជូនខ្លួនប្រជាពលរដ្ឋខ្មែរម្នាក់មានឈ្មោះ រឿន រ៉ា ភេទប្រុស អាយុ៣៤ឆ្នាំ រស់នៅភូមិអូរស្មាច់ សង្កាត់អូរស្មាច់ ក្រុងសំរោង ខេត្តឧត្តរមានជ័យ ត្រូវបានទាហានថៃចាប់ខ្លួនយកទៅឃុំឃាំង នៅខេត្តសុរិន្ទ អស់រយៈពេល២ឆ្នាំ ១១ខែ ១៧ថ្ងៃ ពីបទឆ្លងដែនខុសច្បាប់ចូលកាប់ឈើគ្រញូង តាមច្រកអូរខ្លាឃ្មុំ។
បន្ទាប់ពីបានអប់រំណែនាំឱ្យបញ្ឈប់សកម្មភាពឆ្លងដែនខុសច្បាប់ ស្កែនកំដៅរកជំងឺកូវីដ-១៩ និងលាងសម្អាតខ្លួនប្រាណដោយទឹកអាល់កុលរួចមក សមត្ថកិច្ចបានអនុញ្ញាតឱ្យវិលត្រឡប់ទៅលំនៅដ្ឋានវិញ៕
(កណ្ដាល)៖ មូលនិធិមហាគ្រួសារកងរាជអាវុធហត្ថ ខេត្តកណ្តាល នៅថ្ងៃទី០៧ ខែកញ្ញា ឆ្នាំ២០២០នេះ បាននាំថវិកា និងគ្រឿងឧបភោគបរិភោគ ទៅប្រគល់ជូនដល់ក្រុមគ្រួសារមន្ត្រីកងរាជអាវុធហត្ថចំនួន៤គ្រួសារ ដែលកំពុងមានជំងឺ និងឆ្លងទន្លេ នៅស្រុកមុខកំពូល ស្រុកល្វាឯម និងស្រុកពញាឮ។
ដំណើរការនេះដឹកនាំដោយ លោកវរសេនីយ៍ឯក ច័ន្ទ សារ៉ាដែន មេបញ្ជាការរង កងរាជអាវុធហត្ថខេត្តកណ្តាល តំណាងឧត្តមសេនីយ៍ត្រី សំ តុលា មេបញ្ជាការកងរាជអាវុធហត្ថខេត្តកណ្តាល។ ជំនួសមុខឱ្យលោកឧត្តមសេនីយ៍ សំ តុលា, លោក ច័ន្ទ សារ៉ាដែន បានលើកឡើងថា «អរគុណសន្តិភាព» ដឹងគុណស្ថាបនិកមគ្គុទ្ទេសក៍ឯក និងប្រតិបត្តិករនយោបាយឈ្នះ-ឈ្នះ ដែលបាននាំមកនូវសន្តិភាព ការឯកភាពជាតិពេញលេញ និងមានការរីកចំរើនជាលំដាប់។
គួរជម្រាបជូនថា មូលនិធិមហាគ្រួសារកងរាជអាវុធហត្ថ ដែលបានផ្ដល់ជូនមន្ត្រីអាវុធហត្ថដែលគ្រួសារមានជំងឺ និងឆ្លងទន្លេរួមមាន៖
ទី១៖ លោកអនុសេនីយ៍ឯក ឈួន វណ្ណធី មេបញ្ជាការរង មូលដ្ឋានស្រុកមុខកំពូល មានជំងឺវះកាត់ភ្នែកទទួលបានថវិកា ចំនួន ១,៤៦៥,០០០រៀល និងគ្រឿងឧបភោគបរិភោគមួយចំនួនទៀត ស្ថិតនៅក្នុងស្រុកមុខកំពូល។
ទី២៖ គ្រួសារឆ្លងទន្លេ លោកអនុសេនីយ៍ឯក អុឹម អាន ជំនួយការមូលដ្ឋាន ស្រុកមុខកំពូល ទទួលបានថវិកា ១,៤៨៥,០០០រៀល និងសម្ភារមួយចំនួនទៀត ស្ថិតនៅក្នុងស្រុកមុខកំពូល។
ទី៣៖ គ្រួសារឆ្លងទន្លេ លោកអនុសេនីយ៍ទោ អ៊ុ ភារក្ស ជំនួយការមូលដ្ឋានស្រុកល្វាឯម ទទួលបានថវិកាចំនួន ១,៣១៥,០០០រៀល និងសម្ភារមួយចំនួនទៀត ស្ថិតនៅក្នុងស្រុកល្វាឯម។
និងទី៤៖ គ្រួសារឆ្លងទន្លេ លោកអនុសេនីយ៍ទោ ណែត សីហា ជំនួយការមូលដ្ឋាន ស្រុកពញាឮ ទទួលបានថវិកាចំនួន ៩៧០,០០០រៀល និងសម្ភារមួយចំនួនទៀត ស្ថិតនៅក្នុងស្រុកពញាឮ។
ក្នុងឱកាសនោះដែរ ក្រុមគ្រួសារទាំង៤ បានសំដែងនូវសេចក្តីអំណរគុណ និងជូនពរដល់លោកឧត្តមសេនីយ៍មេបញ្ជាការ ព្រមទាំងមហាគ្រួសារកងរាជអាវុធហត្ថទាំងអស់ឱ្យមានសុខភាពល្អ និងទទួលបានជោគជ័យគ្រប់ភារកិច្ច៕
(ពោធិ៍សាត់)៖ កម្លាំងកងរាជអាវុធហត្ថស្រុកបាកាន ខេត្តពោធិ៍សាត់ សហការជាមួយកម្លាំងនគរបាលស្រុក ក្រោមការសម្របសម្រួលពីលោក កូយ កាន់យ៉ា ព្រះរាជអាជ្ញាអមសាលាដំបូងខេត្តពោធិ៍សាត់ បានឃាត់ខ្លួនបុរសម្នាក់ ដែលបានប្រើហិង្សាវាយទៅលើយាយបង្កើតរបស់ខ្លួន អាយុ៨៤ឆ្នាំ បណ្តាលឱ្យសន្លប់ ដើម្បីប្លន់យកគ្រឿងអលង្កា និងប្រាក់។
ហេតុការណ៍នេះ បានកើតឡើងនៅម៉ោង១០៖១៥នាទីព្រឹក ថ្ងៃទី០៦ ខែកញ្ញា ឆ្នាំ២០២០ នៅចំណុចខ្នងប្រឡាយស្នាយទោល ស្ថិតនៅភូមិស្នាយទោល ឃុំត្រពាំងជង ស្រុកបាកាន ខេត្តពោធិ៍សាត់។
បើតាមរបាយការណ៍របស់សមត្ថកិច្ច បានឱ្យដឹងថា យុវជនខាងលើនេះមានឈ្មោះ មោះ សឿន ចាន់រិទ្ធិហៅ (ង៉ាំ) អាយុ២៤ឆ្នាំរស់នៅភូមិគក សង្កាត់ផ្ទះព្រៃ ក្រុងពោធិ៍សាត់ ខេត្តពោធិ៍សាត់។ ចំណែកជនរងគ្រោះជាជីដូនចាស់មានឈ្មោះ ពេជ្រ ហាន អាយុ៨៤ឆ្នាំ រស់នៅភូមិ ឃុំជាមួយគ្នា។ បន្ទាប់ពីវាយជនរងគ្រោះ យុវជនខាងលើដែលជាចៅ បានយកខ្សែកលោហៈធាតុពណ៌លឿង ១ខ្សែទម្ងន់៣ជី, លុយខ្មែរចំនួន ៨០០,០០០រៀល និង ទូរស័ព្ទដៃ  សេរីចាស់មួយគ្រឿង។
បើតាមរបាយការណ៍ដដែល បានបញ្ជាក់ថា លុះនៅវេលាម៉ោង១១៖៤០នាទី ថ្ងៃទី៧ ខែកញ្ញា ឆ្នាំ២០២០ កម្លាំងមូលដ្ឋានកងរាជអាវុធហត្ថស្រុកបាកាន សហការជាមួយកម្លាំងអធិការដ្ឋាននគរបាលស្រុកបាកាន ចុះទៅចំណុចរោងចក្រកាត់ដេរសំលៀកបំពាក់ស្នាមព្រះស្ថិតនៅភូមិ ឃុំស្នាមព្រះ ស្រុកបាកាន ទើបឃាត់ខ្លួនមុខសញ្ញាបានតែម្តង។
បច្ចុប្បន្ន ជនសង្ស័យត្រូវបានឃាត់ខ្លួន នៅអធិការដ្ឋាននគរបាលស្រុក ដេីម្បីបំពេញនីតិវីធីបញ្ជូនទៅតុលាការ៕

(តាកែវ)៖ នៅក្នុងកិច្ចប្រជុំគណៈបញ្ជាការឯកភាពរដ្ឋបាលខេត្តតាកែវ នាព្រឹកថ្ងៃទី០៧ ខែកញ្ញា ឆ្នាំ២០២០២នេះ អភិបាលខេត្តតាកែវ លោក អ៊ូច ភា បានណែនាំដល់មន្ទីរធម្មការ និងសាសានា និងមន្ទីរសុខាភិបាលខេត្ត ត្រូវសហការជាមួយអាជ្ញាធរមូលដ្ឋាន ធ្វើការផ្សព្វផ្សាយអបរំ ប្រជាពលរដ្ឋឱ្យបង្កើនការប្រុងប្រយ័ត្ន ដោយរក្សាគន្លាតសុវត្ថិភាព ត្រូវពាក់ម៉ាស លាងដៃ និងអាល់កុល នៅកំឡុងបុណ្យភ្ជុំបិណ្ឌ។
លោក អ៊ូច ភា បានបន្តថា នៅក្នុងកំឡុងពេលកាន់បិណ្ឌ និងបុណ្យភ្ជុំបិណ្ឌដែលមានរយៈពេល១៥ថ្ងៃនេះ ប្រជាពលរដ្ឋពុទ្ធបរិស័ទគ្រប់ទិសទីនឹងមកជួបជុំគ្នាចូលរួមកាន់បិណ្ឌ និងបោះបាយបិណ្ឌនៅគ្រប់ទីវត្តអារាម ដូច្នោះមន្ទីរពាក់ព័ន្ធ និងអាជ្ញាធក្រុងស្រុកទាំងអស់ត្រូវផ្សព្វផ្សាយណែនាំដល់គ្រប់វត្តអារាម ត្រូវដាក់អាល់កុល និងសាប៊ូសម្រាប់លាងដៃឱ្យប្រជាពុទ្ធបរិស័ទ្ធលាងដៃ ឱ្យបានត្រឹមត្រូវ ជាពិសេសបន្តផ្សព្វផ្សាយដល់ប្រជាពលរដ្ឋដែលមកកាន់បិណ្ឌ ត្រូវប្រកាន់ភ្ជាប់នូវអនាម័យ ពាក់ម៉ាស រក្សាគន្លាតសុវត្ថិភាព នឹងអនុវត្តអោយបានត្រឹមត្រូតាមការណែនាំរបស់ក្រសួងសុខាភិបាល។
នៅក្នុងឱកាសនោះដែរ លោកអភិបាលខេត្តតាកែវ ក៏បានណែនាំដល់កម្លាំងសមត្ថកិច្ចទូទាំងខេត្តត្រូវយកចិត្តទុកដាក់ពង្រឹងសន្តិសុខ សុវត្ថិភាពដល់ប្រជាពលរដ្ឋនៅក្នុងពិធីបុណ្យកាន់បុណ្យនេះឱ្យបានល្អប្រសើរ និងត្រូវធ្វើការទប់ស្កាត់ឱ្យបានរាល់បទល្មើសដែលកើតឡើងនៅក្នុងមូលដ្ឋានរបស់ខ្លួន៕
(កំពង់ចាម)៖ ថ្ងៃបើកសាលារៀនឡើងវិញក្រោយបិទអស់រយៈពេល៦ខែ ដោយសារតែវិបត្តិរាតត្បាតជំងឺកូវីដ-១៩ នៅថ្ងៃទី០៧ ខែកញ្ញា ឆ្នាំ២០២០នេះ លោក អ៊ុន ចាន់ដា អភិបាលខេត្តកំពង់ចាម បានដឹកនាំក្រុមការងារ ចុះត្រួតពិនិត្យ និងចែកសម្ភារការពារជំងឺកូវីដ-១៩ ដល់សិស្សានុសិស្សនៅវិទ្យាល័យព្រះសីហនុ និងវិទ្យាល័យទាំងអស់ ក្នុងក្រុងកំពង់ចាម។
លោកអភិបាលខេត្ត បានថ្លែងថា ក្នុងការអនុញ្ញាតឱ្យសិស្សចូលរៀនក្នុងដំណាក់កាលទី២ មានសិស្សថ្នាក់ទី៩ និងថ្នាក់ទី១២ របស់ក្រសួងអប់រំយុវជន និងកីឡានាពេលនេះសូមលោកគ្រូ អ្នកគ្រូត្រូវគិតគូរអំពីបញ្ហាសុខភាពទាំងលោកគ្រូ អ្នកគ្រូ និងសិស្សានុសិស្ស ពោលគឺពេលមកបង្រៀនអ្នកគ្រូ លោកគ្រូ និងសិស្ស ត្រូវអនុវត្តពាក់ម៉ាសការពារទាំងអស់គ្នា ហើយបើមានការខ្វះខាតសូមរាយការណ៍មកអាជ្ញាធរក្រុង ដើម្បីផ្ដល់ជូនបន្ថែម។
លោលោក អ៊ុន ចាន់ដា ក៏បានណែនាំដល់លោកគ្រូ អ្នកគ្រូសូមជួយរៀបចំកន្លែងអង្គុយឱ្យមានគម្លាតពីសិស្សម្នាក់ ទៅម្នាក់ទៀត ចម្ងាយ ១ម៉ែត្រកន្លះ ឱ្យស្របតាមការណែនាំរបស់ក្រសួងសុខាភិបាល និងជំរុញឱ្យសិស្សឧស្សាហ៍លាងដៃជាមួយអាល់កុល ឬសាប៊ូជាប្រចាំ មុនពេលចូលរៀន ក្នុងនោះដែរប្រសិនបើលោកគ្រូ អ្នកគ្រូឆែកមើលសុខភាពសិស្សណាមានអាការៈមិនស្រួលសូមប្រញាប់ទំនាក់ទំនងទៅកាន់គ្រូពេទ្យជាបន្ទាន់។
ទន្ទឹមនឹងនោះ លោកអភិបាលខេត្តបានជំរុញឱ្យខាងសាលាបង្កើតគណៈកម្មការ ដើម្បីត្រួតពិនិត្យសិស្សឱ្យបានឆាប់រហ័សដែលក្នុងនោះតម្រូវឱ្យមានសំណាងរបស់សាលា និងអាជ្ញាធរសង្កាត់ និងក្រុមគ្រូពេទ្យ ១នាក់ផងដែរ។
សូមបញ្ជាក់ថា អំណោយដែលបានផ្ដល់ជូននាពេលនោះមាន៖ វិទ្យាល័យព្រះសីហនុ ទទួលបានម៉ាស ១០០០, អាល់កុល ២កាន, វិទ្យាល័យដីដុះ ទទួលបានម៉ាសចំនួន៥០០ និងអាល់កុល១កាន, វិទ្យាល័យសំបួរមាស ទទួលបានម៉ាសចំនួន៥០០ អាល់កុល១កាន, វិទ្យាល័យបឹងកុក ទទួលបានម៉ាសចំនួន៥០០ អាល់កុល១កាន, វិទ្យាល័យ ហ៊ុន សែន កំពង់ចាម ម៉ាសចំនួន៥០០ អាល់កុល១កាន និងអនុវិទ្យាល័យទួលថ្ម ទទួលបានម៉ាសចំនួន ៥០០ និងអាល់កុល ១កានផងដែរ៕
(ភ្នំពេញ)៖ បណ្ឌិតសភាចារ្យ ហង់ជួន ណារ៉ុន រដ្ឋមន្ត្រីក្រសួងអប់រំ យុវជន និងកីឡា នៅថ្ងៃទី០៧ ខែកញ្ញា ឆ្នាំ២០២០ ដែលជាថ្ងៃដំបូងនៃការបើកដំណើរការសាលារៀនឡើងវិញ ក្នុងដំណាក់កាលទី២ បានអំពាវនាវដល់គណៈគ្រប់គ្រង លោកគ្រូ អ្នកគ្រូ និងសិស្សានុសិស្សទាំងអស់ សូមប្រកាន់ភ្ជាប់នូវការអនុវត្តន៍វិធានការណ៍សុវត្ថិភាពសុខភាព ដើម្បីការពារការចម្លងជំងឺកូវីដ១៩។
ជាមួយគ្នានេះ លោករដ្ឋមន្ត្រីក៏បានថ្លែងអំណរគុណផងដែរ ដល់គណៈគ្រប់គ្រងគ្រឹះស្ថានសិក្សារដ្ឋ និងឯកជនទាំងអស់ ដែលចូលរួមជាមួយរាជរដ្ឋាភិបាលក្នុងការប្រយុទ្ធប្រឆាំងនឹងជំងឺកូវីដ១៩ ឲ្យធានាបាននូវសុវត្ថិភាព ដល់សិស្សានុសិស្ស បុគ្គលិកអប់រំ មាតាបិតា ក៏ដូចជាសហគមន៍ទាំងមូល។
លោក រដ្ឋមន្ត្រីបន្តថា «ខ្ញុំសូមបន្តអំពាវនាវដល់លោកគ្រូ អ្នកគ្រូបន្តគោរពអនុវត្ត ទៅតាមការណែនាំរបស់ក្រសួងអប់រំ យុវជន និងកីឡា នៅក្នុងការធានាស្តង់ដាសុវត្ថិភាព អនាម័យ។ ជាពិសេបន្តបង្ហាត់បង្រៀនសិស្សឲ្យលាងដៃ ឲ្យបានញឹកញាប់ ហើយអនុវត្តទៅតាមការណែនាំរាជរដ្ឋាភិបាល»។
សូមជម្រាបថា បើតាមលោក រស់ សុវាចា អ្នកនាំពាក្យក្រសួងអប់រំ នៅថ្ងៃដំបូងនៃដំណើរការបើកសាលារៀនឡើងវិញ នៅដំណាក់កាលទី២ បានប្រព្រឹត្តទៅដោយរលូន ខណៈគណៈគ្រប់គ្រងសាលាបានអនុវត្តការរៀបចំ តាមការណែនាំបានល្អរបស់ក្រសួង។
បើតាមលោក រស់ សុវាចា នៅពេលបើកដំណើរការសាលារៀនឡើងវិញនេះ មាតាបិតា បានរៀបចំ នំចំណីអាហារ ទឹកស្អាត ឲ្យកូនៗរបស់ពួកគាត់យកទៅតាមខ្លួនផងដែរ ដើម្បីធានាសុវត្ថិភាព។
អ្នកនាំពាក្យក្រសួងអប់រំ បានបញ្ជាក់ទៀតថា សម្រាប់គ្រឹះស្ថានសិក្សាសាធារណៈដែលមានសិស្ស ថ្នាក់ទី៩ និងថ្នាក់ទី១២ នៅទូទាំងប្រទេស បានចាប់ផ្តើមចូលរៀនឡើងវិញ នៅថ្ងៃទី០៧ ខែកញ្ញានេះ សម្រាប់ដំណាក់កាលទី២។ ចំណែកការអនុញ្ញាតឲ្យសិស្សគ្រប់កម្រិត ចូលរៀនឡើងវិញ មានសម្រាប់តែទីរួមខេត្តចំនួន៤ទេ គឺទីរួមខេត្តក្រចេះ ស្ទឹងត្រែង រតនគីរី និងមណ្ឌលគីរី។
លោក រស់ សុវាចា បានឲ្យដឹងថា មូលហេតុដែលក្រសួង សម្រេចអនុញ្ញាតឲ្យខេត្តទាំង៤ បើកសាលារៀនវិញគ្រប់កម្រិត ដោយសារតែខេត្តនេះ មានហានីភ័យឆ្លងជំងឺកូវីដ-១៩ ក្នុងកម្រិតទាប។ ក្រៅពីនេះ ក្រសួងអប់រំ យុវជន និងកីឡា បាន និងបន្តពិនិត្យលទ្ធភាពជាក់ស្តែងបើកដំណើរការ គ្រឹះស្ថានសិក្សាសាធារណៈ តាមរាជធានី-ខេត្តផ្សេងទៀត តាមទ្រង់ទ្រាយតូច និងឆ្លាស់វេនគ្នា។
លោកបន្ថែមថា ក្រៅពីនេះគ្រឹះស្ថានសិក្សាឯកជន ចំនួនប្រមាណ៣០០កន្លែង ពីកម្រិតមត្តេយ្យ ដល់ឧត្តមសិក្សា បាននិងកំពុងចាប់ផ្តើមបើកដំណើរការឡើងវិញ សម្រាប់ដំណាក់កាលទី២ ចាប់ពីថ្ងៃទី០៧ ខែកញ្ញានេះជាបន្តបន្ទាប់ ក្រោយពីក្រសួងអប់រំ ចុះពិនិត្យ និងវាយតម្លៃដោយផ្ទាល់ដល់ទីតាំងសាលា អំពីការអនុវត្តវិធានការណ៍សុវត្ថិភាពសុខភាព។
លោកសង្កត់ធ្ងន់ថា ទាំងគ្រឹះស្ថានសិក្សារដ្ឋ និងឯកជន ដំណើរការឡើងវិញ បានត្រូវអនុវត្តតាមសេចក្តីណែនាំ និងគោលការប្រតិបត្តិស្តង់ដារ សម្រាប់បើកដំណើរការគ្រឹះស្ថានសិក្សាឡើងវិញ ក្នុងបរិបទកូវីដ-១៩ របស់ក្រសួងអប់រំ យុវជន និងកីឡា៕

(កំពង់ឆ្នាំង)៖ សម្តេចចៅហ្វាវាំង គង់ សំអុល ឧបនាយករដ្ឋមន្ត្រី រដ្ឋមន្ត្រីក្រសូងព្រះបរមរាជវាំង និងជាអ្នកតំណាងរាស្រ្តមណ្ឌលកំពង់ឆ្នាំង ជាពុទ្ធបរិស័ទដ៏ប្រសើរមួយរូប បានបំពេញសទ្ធាក្នុងពិធីបុណ្យកាន់បិណ្ឌវេនទី៥ នៅវត្តកុលម្ពវ័ន (ហៅវត្តតាកុល) និងវត្តពានី ស្ថិតក្នុងឃុំពានី ស្រុកកំពង់ត្រឡាច ខេត្តកំពង់ឆ្នាំង នៅវេលាព្រឹកថ្ងៃ ៥រោច ខែភទ្របទ ឆ្នាំជូត ទោស័ក ព.ស ២៥៦៤ ត្រូវនឹងថ្ងៃទី៧ ខែកញ្ញា គ.ស ២០២០។
អញ្ជើញចូលរួមបំពេញសទ្ធាជាមួយសម្តេចចៅហ្វាវាំង ឧបនាយករដ្ឋមន្ត្រី ក្នុងពិធីបុណ្យនាឱកាសនោះ រួមមានលោក គុយ សុផល ឧត្តមប្រឹក្សាផ្ទាល់ព្រះមហាក្សត្រ និងជាទេសរដ្ឋមន្ត្រីទទួលបន្ទុកកិច្ចការទូទៅ អមក្រសួងព្រះបរមរាជវាំង លោក ឈា ហន រដ្ឋមន្ត្រីអមក្រសួងព្រះបរមរាជវាំង លោក សាយ បូរិន សមាជិកព្រឹទ្ធសភា លោក ឈិន កេតនា អនុប្រធានអចិន្ត្រៃយ៍ និងជាអគ្គលេខាធិការនៃគណៈកម្មាធិការជាតិរៀបចំបុណ្យជាតិ-អន្តរជាតិ លោក កុល ប៊ុនលី រដ្ឋលេខាធិការក្រសួងព្រះបរមរាជវាំង លោក ហ៊ី វីរៈ រដ្ឋលេខាធិការក្រសួងវប្បធម៌ និងវិចិត្រសិល្បៈ លោក យ៉ី ធន់ លោក ជ័យ ចាប លោក ប៉ែន សំបូរ ទីប្រឹក្សាសម្តេចចៅហ្វាវាំង គង់ សំអុល ព្រមទាំងមន្ត្រីរាជការក្រសូងព្រះបរមរាជវាំងជាច្រើនរូបទៀត។
ក្នុងឱកាសនោះ មានការទទួលស្វាគមន៍ចំពោះវត្តមានសម្តេចចៅហ្វាវាំង ពីសំណាក់លោក ឈួ ចាន់ឌឿន អភិបាលខេត្តកំពង់ឆ្នាំង ព្រមទាំងអាជ្ញាធរដែនដី គ្រប់លំដាប់ថ្នាក់ គណៈកម្មការអាចារ្យវត្ត និងពុទ្ធបរិស័ទចំណុះជើងវត្តទាំង២នេះផងដែរ។
គួររំលឹកថា ពិធីបុណ្យភ្ជុំបិណ្ឌ ជាបុណ្យដ៏ធំមួយកើតមានឡើងតាំងពីក្នុងសម័យកាល ដែលព្រះសម្មាសម្ពុទ្ធ ព្រះបរមគ្រូនៃយើងទ្រង់គង់នៅម៉្លេះ។ អាស្រ័យដោយបុណ្យភ្ជុំបិណ្ឌ បាននាំមកនូវផល្លាអនិសង្សដ៏ថ្លៃថ្លាជាច្រើនប្រការទើប ពុទ្ធបរិស័ទគ្រប់ជំនាន់ខិតខំរួមគ្នាថែរក្សាតាំងពីសម័យបុព្វកាល អាស្រ័យដោយពិធីបុណ្យដ៏ប្រពៃនេះ នាំមកនូវសាមគ្គីធម៌ដ៏ប្រសើរទាំងក្នុងសង្គមគ្រួសារ និងសង្គមជាតិ ការជួយលើកតម្កើងវិស័យព្រះពុទ្ធសាសនាឲ្យបានចម្រើនរុងរឿង។
ម្យ៉ាងវិញទៀត ចំពោះបុគ្គលទាំងឡាយណាដែលបានបំពេញកុសលផលបុណ្យក្នុងសទ្ធាដ៏បរិសុទ្ធជ្រះថ្លាក្នុងពិធីបុណ្យភ្ជុំបិណ្ឌ បុគ្គលទាំងនោះបានប្រកបទៅដោយកុលបុត្រកុល ធីតាមានសេចក្តីកតញ្ញូកតវេទិតាធម៌ចំពោះមាតាបិតា និងអ្នកដែលមានគុណទាំងឡាយ ប្រសិនបើមាតាបិតា ឬអ្នកមានគុណរបស់លោកបានចែកឋានទៅកាន់លោកខាងមុខ ហើយនោះវិញ្ញាណក្ខ័ន្ធរបស់លោកនឹងបានទៅកាន់ទីឋានដ៏ខ្ពង់ខ្ពស់ ព្រមទាំងបានជួយថែរក្សាដល់កូនចៅឲ្យបានជួបប្រទះតែសេចក្តីសុខ និងសេចក្តីចម្រើនគ្រប់ប្រការ។
ក្នុងកម្មវិធីបន្តនៃពិធីបុណ្យកាន់បិណ្ឌវេនទី៥ នៅទីអារាមទាំងពីរនេះ សម្តេចចៅហ្វាវាំង គង់ សំអុល និងថ្នាក់ដឹកនាំមន្ត្រីរាជការក្រសួងព្រះបរមរាជវាំង ព្រមទាំងថ្នាក់ដឹកនាំក្នុងស្ថាប័នពាក់ព័ន្ធ ដែលមានសេចក្តីជ្រះថ្លាបំពេញកុសលផលបុណ្យជាមួយសម្តេចចៅហ្វាវាំងក្នុងឱកាសនោះ បានអញ្ជើញប្រគេនចង្ហាន់ ផ្លែឈើ លៀង ទេយ្យទាន និង បវរណាចតុបច្ច័យប្រគេនព្រះអនុគណស្រុកកំពង់ត្រឡាច ព្រមទាំងព្រះមន្ត្រីសង្ឃគង់នៅវត្តពានីមានចំនួន ២០ព្រះអង្គ និងប្រគេនចង្ហាន់ ផ្លែឈើ ទេយ្យទាន បវរណាចតុបច្ច័យប្រគេន ព្រះចៅអធិការ និងព្រះមន្ត្រីសង្ឃគង់នៅវត្តកុលម្ពវ័ន (ហៅវត្តតាកុល) មានចំនួន ១៨ព្រះអង្គ។ ក្រៅពីនេះ បានប្រគេនគ្រឿងបរិក្ខារបច្ច័យសម្រាប់វត្តទាំង ២ ក្នុងវត្តនីមួយៗ មានអង្ករចំនួន ៣០០គីឡូក្រាម ទឹកបរិសុទ្ធចំនួន ១០កេស ទឹកក្រូចចំនួន ១០កេស មីចំនួន ១០កេស ក្នុង១កេសស្មើ ៣០កញ្ចប់ ត្រីខកំប៉ុងចំនួន ១០យួរ ក្នុង ១យួរ ស្មើ ១០កំប៉ុង និងបច្ច័យសម្រាប់ការកសាងសមិទ្ធផលនានា ក្នុងទីអារាមនីមួយៗចំនួន ៥,៥៥០,០០០រៀល។
សូមឧទ្ទិសនូវព្រះកុសលផលបុណ្យកើតឡើងពីសេចក្តីជ្រះថ្លារបស់សម្តេចចៅហ្វាវាំង គង់ សំអុល ព្រមទាំងថ្នាក់ដឹកនាំមន្ត្រីរាជការក្រសួងព្រះបរមរាជវាំង និងថ្នាក់ដឹកនាំក្នុងក្រសួង ស្ថាប័ន ដែលមានវត្តមានក្នុងពិធីបុណ្យកាន់បិណ្ឌដ៏ប្រពៃនេះជូនដល់វិញ្ញាណក្ខ័ន្ធ បុព្វការីជន មានមាតាបិតា ជីដូនជីតា គ្រូឧបជ្ឈាយាចារ្យ និងញាត្តិការទាំង៧សន្តានរបស់លោក ដែលបានចែកឋានទៅកាន់បរលោកខាងមុខ សូមបានទៅកាន់ទីឋានដ៏ខ្ពង់ខ្ពស់ប្រកបដោយបរមសុខកុំបីឃ្លៀងឃ្លាតឡើយ៕

(តាកែវ)៖ ខេត្តតាកែវ ជាខេត្តចុងក្រោយ នៃយុទ្ធនាការចុះតាមបណ្ដាខេត្តរបស់ លោក ស៊ិក ប៊ុនហុក ប្រធានគណៈកម្មាធិការជាតិរៀបចំការបោះឆ្នោត (គ.ជ.ប) ដើម្បីពង្រឹងកោសិកានៃការបោះឆ្នោត នៅតាមលេខាធិការដ្ឋានរាជធានី ខេត្តរៀបចំការបោះឆ្នោត (លធ.ខប) ទាំង២៥។
នៅក្នុងពិធីសំណេះសំណាលជាមួយ លេខាធិការដ្ឋានរៀបចំការបោះឆ្នោត (ល.ខ.ប) តាកែវ ស្ថិតនៅភូមិឡូរី ឃុំរកាក្នុង ក្រុងដូនកែវ នៅថ្ងៃទី៧ ខែកញ្ញា ឆ្នាំ២០២០ លោកស្រី ហែម បញ្ញា ប្រធាន ល.ខ.ប បានបញ្ជាក់ថា ខេត្តតាកែវ មានចំនួនប្រជាពលរដ្ឋសរុប ១,០២៦,២០១នាក់ ប្រជាពលរដ្ឋដែលមានឈ្មោះ ក្នុងបញ្ជីបោះឆ្នោត ចំនួន៦០៥,០៥៩នាក់ ប្រជាពលរដ្ឋដែលត្រូវលុបឈ្មោះចេញពីបញ្ជីបោះឆ្នោត មានចំនួន ៥,៨១៦នាក់ ផែនការចុះឈ្មោះបោះឆ្នោតមានចំនួន ១៦,៤១២នាក់ ហើយល.ខ.ប បង្កើតការិយាល័យបោះឆ្នោតថ្មី ចំនួន៥ការិយាល័យ សរុបចំនួន ១,៥៦១ការិយាល័យ។
នៅព្រឹកថ្ងៃទី៧ ខែកញ្ញា ឆ្នាំ២០២០នេះ ល.ខ.ប បានធ្វើការបិទផ្សាយសេចក្ដីជូនដំណឹងដល់បេក្ខជន បេក្ខនារីដែលបានជាប់ការសម្រាំង ពាក្យក្រុមចុះឈ្មោះបោះឆ្នោត និងត្រៀមមកប្រឡង  និងធ្វើតេស្តកុំព្យូទ័រ នៅតាមមណ្ឌលប្រឡងប្រមូលផ្ដុំក្រុង ស្រុក ទាំង១០ ដើម្បីត្រៀមប្រឡង នៅថ្ងៃទី១០ ខែកញ្ញា ឆ្នាំ២០២០។
ល.ខ.ប បានទទួលលិខិតអញ្ជើញអ្នកមានឈ្មោះ ក្នុងបញ្ជីបោះឆ្នោតផ្លូវការ ឆ្នាំ២០១៩ និងបញ្ជីឈ្មោះអ្នកបោះឆ្នោត ដែលប្រើប្រាស់ឯកសារចុះឈ្មោះដូចជា អត្តសញ្ញាណប័ណ្ណសញ្ជាតិខ្មែរ ប្រភេទ១ និងប្រភេទ២ ឬឯកសារបញ្ជាក់អត្តសញ្ញាណ ពីនាយកដ្ឋានគ្រប់គ្រងទិន្នន័យអ្នកបោះឆ្នោត និងបញ្ជីបោះឆ្នោត។
ដើម្បីបម្រើម្ចាស់ឆ្នោតពីចម្ងាយ ទាក់ទងនឹងឯកសារចុះឈ្មោះបោះឆ្នោតនេះ គ.ជ.ប បានបង្កើតកម្មវិធីប្ដូរឯកសារចុះឈ្មោះបោះឆ្នោត ដែលផុតសុពលភាពពីចម្ងាយ ឬអនឡាញ () សម្រាប់អ្នកដែលមានឈ្មោះក្នុងបញ្ជីបោះឆ្នោតផ្លូវការ ឆ្នាំ២០១៩ ពីថ្ងៃទី២៨ ខែសីហា ដល់ថ្ងៃទី១៩ ខែតុលា ឆ្នាំ២០២០ តាមគេហទំព័រ ...។
ល.ខ.ប តាកែវ បានត្រៀមបែងចែក និងដឹកជញ្ជូនសម្ភារ ឯកសារពាក់ព័ន្ធនឹងការពិនិត្យបញ្ជីឈ្មោះ និងការចុះឈ្មោះបោះឆ្នោត ឆ្នាំ២០២០ ដល់ឃុំ សង្កាត់ និងភាគីពាក់ព័ន្ធ។ ល.ខ.ប មានការសហការយ៉ាងល្អ ពីអាជ្ញាធរគ្រប់លំដាប់ថ្នាក់ និងភាគីពាក់ព័ន្ធទាំងអស់។ កន្លងមក ល.ខ.ប បានប្រជុំផ្សព្វផ្សាយអំពីនីតិវិធី នៃការធ្វើសម្រង់ស្ថិតិប្រជាពលរដ្ឋប៉ាន់ស្មាន សម្រាប់ការពិនិត្យបញ្ជីឈ្មោះ និងការចុះឈ្មោះបោះឆ្នោតឆ្នាំ២០២០ ដល់អភិបាលខេត្ត និងអធិការក្រុង ស្រុក មេឃុំ ចៅសង្កាត់ និងស្មៀនឃុំ សង្កាត់ នៅតាមរដ្ឋបាលក្រុង ស្រុក ទូទាំងខេត្ត។
ល.ខ.ប តាកែវ បានបើកវគ្គបណ្ដុះបណ្ដាលជូនមន្ត្រី ល.ខ.ប អាជ្ញាធរខេត្ត កងកម្លាំងទាំង៣ រួមមាន នគរបាល កងរាជអាវុធហត្ថ និងកងយោធពលខេមរភូមិន្ទ គណបក្សនយោបាយ អង្គការមិនមែនរដ្ឋាភិបាល ស្ដីពីការពិនិត្យបញ្ជីឈ្មោះ និងការចុះឈ្មោះបោះឆ្នោត ឆ្នាំ២០២០ នៅល.ខ.ប។
លោកស្រីប្រធាន ល.ខ.ប ក៏គ្រោងរៀបចំផ្សព្វផ្សាយបញ្ជ្រាបការយល់ដឹងអំពី ការងារបោះឆ្នោតឲ្យកាន់តែមានភាពទូលំទូលាយដល់សិស្ស និស្សិត និងប្រជាពលរដ្ឋទូទៅ នៅតាមបណ្ដាវិទ្យាល័យ សាកលវិទ្យាល័យ និងតាមទីប្រមូលផ្ដុំក្នុងឃុំ សង្កាត់ក្នុងខេត្ត ដើម្បីលើកកម្ពស់ការយល់ដឹង និងបង្កើនជំនឿទុកចិត្តរបស់សាធារណជនមកលើ គ.ជ.ប។
ជាមួយគ្នានេះ លោក ស៉ិក ប៊ុនហុក ប្រធាន គ.ជ.ប បានកោតសរសើរចំពោះ ល.ខ.ប តាកែវ ដែលបានបំពេញការងារបានយ៉ាងល្អ និងមានកិច្ចសហការជាមួយភាគីពាក់ព័ន្ធ នឹងការបោះឆ្នោតទាំងអស់។
លោកប្រធានក៏បានលើកឡើងថា ហេតុអ្វីបានជាលោកត្រូវចុះទូទាំងប្រទេស? លោកបានបកស្រាយថា «ខ្ញុំចុះមកធ្វើការកែទម្រង់នេះ គឺខ្ញុំត្រូវស្វែងយល់ ឲ្យឃើញថា តើគេកំពុងតែត្រូវការអ្វីនៅតាមលេខាធិការដ្ឋានរាជធានី ខេត្តរៀបចំការបោះឆ្នោតនេះ? ធ្វើម៉េចឲ្យមានប្រក្រតីភាព នៃការបោះឆ្នោត? ការងារបច្ចេកទេស យ៉ាងម៉េច? ហើយតើត្រូវប្រយ័ត្នប្រយែងយ៉ាងម៉េចខ្លះ បើទោះបីយើងធ្វើបានហើយ ប៉ុន្តែចំណុចដែលនៅសេសសល់ គឺត្រូវការជួយពីថ្នាក់កណ្ដាល ម្ល៉េះហើយថ្នាក់ក្រោមនេះ គឺត្រូវខិតខំធ្វើឲ្យបាន ធ្វើម៉េចឲ្យការបោះឆ្នោតនៅពេលដែលចប់ទៅ មានសន្តិភាព និងស្ថិរភាពស្រុកទេស»។
ការចុះមកជួបជាមួយមន្ត្រីបោះឆ្នោតផ្ទាល់នេះ លោកតែងតែផ្ដល់សៀវភៅដែលចងក្រងសម្ដីរបស់ លោកក្នុងពិធីបញ្ជ្រាបការយល់ដឹងពីការបោះឆ្នោត នៅទាំង៥ភូមិភាគ។ លោកថា «ការចងក្រងនេះគឺ កិច្ចសន្យាមួយដែលខ្ញុំត្រូវធ្វើតាមអ្វី ដែលមាននៅក្នុងចក្ខុវិស័យរបស់ខ្ញុំ ក្នុងសៀវភៅដែលខ្ញុំបានចែកជូន ជាពិសេសនាឱកាសផ្សព្វផ្សាយកាលពីថ្ងៃទី១ ខែកញ្ញាថ្មីៗនេះ ដែលមានអ្នកចូលរួមជាភាគីពាក់ព័ន្ធ រួមមានតំណាងគណបក្សនយោបាយ ចំនួន១៦ តំណាងអង្គការមិនមែនរដ្ឋាភិបាល ចំនួន២១តំណាងអ្នកសារព័ត៌មានចំនួន ៩អង្គភាព និងតំណាងក្រសួងស្ថាប័ន ចំនួន៥។ ខ្ញុំហ៊ានថា ខ្ញុំហ៊ានធ្វើ ហើយធ្វើឲ្យបានល្អក្នុងនាមជាខ្មែរ ដើម្បីស្ថិរភាពស្រុកទេសរបស់ខ្ញុំ បន្ទាប់ពីការបោះឆ្នោតដែលត្រូវទទួលស្គាល់ពីគ្រប់ភាគី»។
ជាទីបញ្ចប់នៃដំណើរទស្សនកិច្ចស្វែងយល់នេះ លោកប្រធានបានលើកទ្រឹស្តីរបស់លោក សាមុយអែល ស្មាយ ( ) ជាជនជាតិអេកូស្សេ ដែលងាយចាំ៥យ៉ាង ការគិតនាំឲ្យចេញជាសកម្មភាព សកម្មភាពច្រើនដងចេញជាទម្លាប់ ទម្លាប់ច្រើនដងចេញជាអត្តចរិត អត្តចរិតចេញជាជោគវាសនា ហើយក្នុងន័យនេះ លោកទាញជាហេតុផលថា «ខ្ញុំចុះមកនេះ ខ្ញុំមិនមែនមកបោកប្រាស់មន្រ្តី ឬនរណាឲ្យដើរផ្លូវខុសទេ ហើយភាពជោគជ័យរាល់កិច្ចការ ទាំងឡាយ ទាំងពួង គឺស្ថិតនៅលើមេដឹកនាំ បើមេដឹកនាំល្អ គឺល្អហើយ ហើយមេដឹកនាំអាក្រក់ដូច ប៉ុល ពត នឹងនាំគ្រោះថ្នាក់ដល់ជាតិ និងមាតុភូមិ ដូច្នេះខ្ញុំជាមេ ជាប្រធាន គ.ជ.ប ខ្ញុំត្រូវដឹកនាំ គ.ជ.ប ឲ្យបានល្អ មានន័យថាគំនិតខ្ញុំគិតល្អ វាសនាស្រុកទេសខ្ញុំក៏ល្អដែរ»។
យុទ្ធនាការចុះពង្រឹងកោសិកា នៃការបោះឆ្នោត នៅភូមិភាគទាំង៥ នៃរាជធានី ខេត្ត ទាំង២៥ របស់លោក ស៊ិក ប៊ុនហុក ប្រធាន គ.ជ.ប បានបញ្ចប់ដោយជោគជ័យ ហើយមន្ត្រី លធ.ខប ទាំងអស់ បានទទួលនូវចំណេះដឹងជាច្រើន ពាក់ព័ន្ធនឹងកិច្ចការបោះឆ្នោត និងចំណេះដឹងសម្រាប់អភិវឌ្ឍន៍ខ្លួន ឲ្យរីកចម្រើន និងទទួលជោគជ័យនៅក្នុងជីវិតទៀតផង។
មន្ត្រីបោះឆ្នោតទាំងអស់ ក៏បានត្រៀមខ្លួនរួចជាស្រេចផងដែរ សម្រាប់ការពិនិត្យបញ្ជីឈ្មោះ និងការចុះឈ្មោះបោះឆ្នោតដែលនឹងប្រព្រឹត្តទៅពីថ្ងៃទី១ ដល់ថ្ងៃទី១៩ ខែតុលា ឆ្នាំ២០២០ ខាងមុខនេះ៕
(សៀមរាប)៖ សាខា ក.ប.ប ខេត្តសៀមរាប ដឹកនាំដោយលោក ខៀវ បញ្ញាវឌ្ឍន៍ ប្រធានសាខា និងអាកាសយាន្តដ្ឋានអន្តរជាតិសៀមរាប នៅព្រឹកថ្ងៃទី០៧ ខែកញ្ញា ឆ្នាំ២០២០ បានសហការជាមួយមន្ទីរពាណិជ្ជកម្ម និងអាជ្ញាធរផ្សារ ចុះធ្វើការត្រួតពិនិត្យគុណភាពម្ហូបអាហារនៅផ្សារក្រោម ដែលមានទីតាំងស្ថិតក្នុងភូមិវិហារចិន សង្កាត់ស្វាយដង្គុំ ក្រុងសៀមរាប។ ការត្រួតពិនិត្យនេះ ធ្វើឡើងក្នុងគោលដៅ រកភាពមិនអនុលោមផ្នែកគុណភាព តាមរយៈធ្វើពិសោធន៍នៅនឹងកន្លែងផ្ទាល់តែម្តង។
លោក ខៀវ បញ្ញាវឌ្ឍន៍ បានឲ្យដឹងថា ជាទូទៅរាល់រដូវបុណ្យទានធំៗ ក្នុងព្រះរាជាណាចក្រកម្ពុជា មន្ត្រីនៃអគ្គនាយកដ្ឋាន ការពារអ្នកប្រើប្រាស់ កិច្ចការប្រកួតប្រជែង និងបង្រ្កាបការក្លែងបន្លំ ហៅកាត់ថា ក.ប.ប ទូទាំងប្រទេស តែងតែបង្កើនសកម្មភាពទ្វេដង ក្នុងការត្រួតពិនិត្យគុណភាពម្ហូបអាហារ សម្រាប់ប្រជាជនទូទៅ ក៏ដូចជាទេយ្យទាន សម្រាប់ប្រគេនព្រះសង្ឃ ក្នុងគោលដៅការពារសុខមាល អ្នកប្រើប្រាស់គ្រប់ស្រទាប់ក្នុងទូទាំងប្រទេស។
លោកបន្តថា ជាក់ស្តែង ព្រឹកមិញនេះ មន្ត្រីសាខា ក.ប.ប ខេត្តសៀមរាប បានចុះយកសំណាកគំរូ មុខទំនិញចំនួនជាង១០ មុខសំខាន់ៗ ដូចជាគ្រឿងសមុទ្រ បន្លែ ពពុះសណ្តែក និងជ្រក់ និងមុខទំនិញគោលដៅមួយចំនួនទៀត ដែលពេញនិយមក្នុងរដូវភ្ជុំបិណ្ឌ យកមកវិភាគរកមើលសាធាតុហាមឃាត់ណាមួយ ដែលអាចកើតមានក្នុងទំនិញទាំងនោះ តាមលក្ខណ្ឌណាមួយនោះ។
លោកប្រធានសាខា ក៏បានឲ្យដឹងទៀតដែរថា នាល្ងាចថ្ងៃដដែល សាខា ក.ប.ប ខេត្តសៀមរាប ក៏បានបន្តចុះត្រួតពិនិត្យសាដក នៅតាមតូមលក់ទេយ្យទាន ដែលជាគោលដៅចំនួនធំទៀត ហើយជាលទ្ធផល លោកប្រធានសាខារូបនេះ បានបង្ហាញភាពភ្ញាក់ផ្អើលថា ធុរជនក្នុងប្រទេសកម្ពុជា មានការភ្ញាក់រលឹកច្រើន និងយល់ដឹងខ្ពស់ជាងមុន ពីការទទួលខុសត្រូវរបស់ខ្លួន និងមានចំណេះដឹងផ្នែកច្បាប់ ព្រមទាំងមានការយល់ដឹងពីបុណ្យបាប កាន់តែប្រសើរជាងមុន៕
(ភ្នំពេញ)៖ កម្លាំងការិយាល័យប្រឆាំងគ្រឿងញៀន នៃស្នងការដ្ឋាននគរបាលរាជធានីភ្នំពេញ បានបន្តតាមបង្ក្រាបជាក់ស្ដែងករណីវិធានញុះញុង រហូតឈានដល់ការបង្ក្រាប និងឃាត់ខ្លួនជនសង្ស័យចំនួន២នាក់ ដកហូតបានថ្នាំញៀន១កញ្ចប់ធំល្មម ម៉ូតូ១គ្រឿង រថយន្ដ១គ្រឿង និងទូរស័ព្ទដៃ ចំនួន២គ្រឿងផ្សេងទៀត។
នេះបើតាមការបញ្ជាក់ជារបាយការណ៍របស់លោកវរសេនីយ៍ឯក រ៉ឹម ម៉ិច នាយការិយាល័យប្រឆាំងគ្រឿងញៀន ដែលបានរាយការជូនឧត្តមសេនីយ៍ទោ ហួត ចាន់យ៉ារ៉ាន់ ស្នងការរងទទួលផែនការងារប្រឆាំងគ្រឿងញៀននិងគោរពជូនឧត្តមសេនីយ៍ឯក ស ថេត អគ្គស្នងការរង និងជាស្នងការនគរបាលរាជធានីភ្នំពេញ ដែលអ្នកយកព័ត៌មានអង្គភាព   លោក ហាស់ កំសាន្ដ ទទួលបាននៅល្ងាចថ្ងៃទី០៧ ខែកញ្ញា ឆ្នាំ២០២០នេះ។
ក្នុងរបាយការណ៍របស់លោកវរសេនីយ៍ឯក រ៉ឹម ម៉ិច បញ្ជាក់ថា ដោយបានការអនុញ្ញាតតាមរយៈទូរស័ព្ទពីលោក ឆាយ ហុង ព្រះរាជអាជ្ញារង នៃអយ្យការអមសាលាដំបូងរាជធានីភ្នំពេញ កម្លាំងការិយាល័យប្រឆាំងគ្រឿងញៀន បានចុះអនុវត្តវិធានញុះញង់បង្ក្រាបជាក់ស្ដែងករណីជួញដូរគ្រឿងញៀន នូវជុំហ៊ានដំបូងឃាត់ខ្លួនជនសង្ស័យម្នាក់ ដោយដកហូតបានថ្នាំញៀន១កញ្ចប់ធំល្មម រថយន្ដ១គ្រឿង និងទូរស័ព្ទដៃ២គ្រឿង ស្ថិតនៅចំណុចផ្លូវសហព័ន្ធរុស្ស៉ី សង្កាត់ទឹកល្អក់ទី១ ខណ្ឌទួលគោក នាវេលាម៉ោង១៨៖១០នាទីថ្ងៃទី០៦ ខែកញ្ញា ឆ្នាំ២០២០។
របាយការណ៍របស់លោកវរសេនីយ៍ឯក រ៉ឹម ម៉ិច បញ្ជាក់ទៀតថា បន្ទាប់ពីអនុវត្តវិធានញុះញង់ ហើយឈានដល់ការឃាត់ខ្លួនជនសង្ស័យបានម្នាក់, កម្លាំងរបស់ការិយាល័យបានបន្តស្រាវជ្រាវភ្លាមៗតាមជុំនាញ រហូតឈានដល់ការបង្ក្រាបឃាត់ខ្លួនបក្ខពួកជនសង្ស័យម្នាក់បន្ថែមទៀត ហើយដកហូតបានម៉ូតូ១គ្រឿង ស្ថិតនៅចំណុចផ្លូវបេតុង សង្កាត់កាកាបទី២ ខណ្ឌពោធិ៍សែនជ័យ។
របាយការណ៍ដដែលរបស់លោកវរសេនីយ៍ឯក នាយការិយាល័យប្រឆាំងគ្រឿងញៀន នៃស្នងការដ្ឋាននគរបាលរាជធានីភ្នំពេញ បន្ថែមថា ជនសង្ស័យទាំង២នាក់ ដែលកម្លាំងការិយាល័យឃាត់ខ្លួនបានជាក់ស្ដែង តាមការអនុវត្តវិធានញុះញង់ករណីជួញដូរគ្រឿងញៀនទី១-ឈ្មោះ កុត សារ៉េន ភេទប្រុស អាយុ៣៦ឆ្នាំ ជនជាតិខ្មែរ មុខរបររត់តាក់ស៉ី ស្នាក់នៅផ្ទះជួល ភូមិព្រៃព្រីងខាងត្បូង សង្កាត់ចោមចៅទី២ ខណ្ឌពោធិ៍សែនជ័យទី២។ ឯបក្ខពួកម្នាក់ទៀតឈ្មោះ វ៉ន ឯម ភេទប្រុស អាយុ២៩ឆ្នាំ ជនជាតិខ្មែរ មុខរបររើសអេតចាយ ស្នាក់នៅក្នុងឃ្លាំងអេតចាយមួយកន្លែង ក្នុងភូមិសាមគ្គី សង្កាត់ត្រពាំងក្រសាំង ខណ្ឌពោធិ៍សែនជ័យ។
យ៉ាងណាក៏ដោយ បើតាមរបាយការណ៍ ពេលនេះជនសង្ស័យទាំង២នាក់ ជាមួយវត្ថុតាងពាក់ព័ន្ធសកម្មភាពញុះញង់ជួញដូរគ្រឿងញៀនទាំងឡាយ កំពុងស្ថិតក្រោមការសាកសួរនៅការិយាល័យជុំនាញ ក្នុងការកសាងសំណុំរឿងបញ្ជូនទៅកាន់សាលាដំបូងរាជធានីភ្នំពេញ ដើម្បីបន្តចាត់ការតាមនិតិវិធី៕

(ភ្នំពេញ)៖ ក្រសួងមហាផ្ទៃ នៅថ្ងៃទី០៧ ខែកញ្ញា ឆ្នាំ២០២០នេះ បានចេញសេចក្តីប្រកាសមួយ ស្នើឱ្យអាជ្ញាធរចាត់វិធានការតាមផ្លូវច្បាប់ ចំពោះក្រុមយុវជនខ្មែរថាវរៈ និងក្រុមយុវជនចលនាមាតាធម្មជាតិ ដែលបានកំពុងធ្វើសកម្មភាពដែលមានចរិតបំផុស ញុះញង់ធ្វើឱ្យប៉ះពាល់ស្ថិរភាព សន្តិសុខ សណ្តាប់ធ្នាប់សាធារណៈ និងបង្កភាពចលាចវឹកវរក្នុងសង្គម។ នេះបើតាមសេចក្តីប្រកាសរបស់ ក្រសួងមហាផ្ទៃ ដែលបណ្តាញព័ត៌មាន   ទទួលបាន។
ក្នុងសេចក្តីប្រកាសរបស់ខ្លួន ក្រសួងមហាផ្ទៃ បានអះអាងថា «ក្រុមយុវជនខ្មែរថាវរៈ និងក្រុមយុវជនចលនាមានតាធម្មជាតិ បានកំពុងធ្វើសកម្មភាពក្រោមរូបភាព ដែលមានអង្គការចាត់តាំងច្បាស់លាស់ មិនបានចុះឈ្មោះក្នុងបញ្ជីសមាគម និងអង្គការមិនមែនរដ្ឋាភិបាលនៅក្រសួងមហាផ្ទៃ ស្របតាមច្បាប់ស្តីពីសមាគម និងអង្គការមិនមែនរដ្ឋាភិបាលឡើយ។ ទន្ទឹមនេះ ក្រុមយុវជនខ្មែរថាវរៈ និងក្រុមយុវជនចលនាមាតាធម្មជាតិ បានកំពុងធ្វើសកម្មភាពដែលមានចរិតបំផុស ញុះញង់ធ្វើឱ្យប៉ះពាល់ស្ថិរភាព សន្តិសុខ សណ្តាប់ធ្នាប់សាធារណៈ និងបង្កភាពចលាចវឹកវរក្នុងសង្គម តាមរយៈការប្រើប្រាស់បណ្តាញសង្គម និងបណ្តាញព័ត៌មានមួយចំនួនទៀត ដើម្បីផ្សព្វផ្សាយអត្ថបទ ខិត្តប័ណ្ណរូបភាពនានា ខ្សែវីដេអូ ព្រមទាំងបានធ្វើបាតុកម្មដោយគ្មានច្បាប់អនុញ្ញាតថែមទៀតផង»។
ក្រសួងមហាផ្ទៃ ក៏បានធ្វើការអំពាវនាវដល់ប្រជាពលរដ្ឋ សូមមេត្តាកុំចូលរួមក្នុងសកម្មភាពខុសច្បាប់របស់ក្រុមនេះ។ ជាមួយគ្នានេះ ក្រសួងមហាផ្ទៃ ស្នើឱ្យអាជ្ញាធរមានសមត្ថកិច្ចពាក់ព័ន្ធត្រូវចាត់វិធានការតាមផ្លូវច្បាប់ ដើម្បីធានារក្សាសណ្តាប់ធ្នាប់សាធារណៈ និងសន្តិសុខជាតិ ជាពិសេសទប់ស្កាត់នូវរាល់ការបង្កភាពអាណាធិបតេយ្យ និងបង្កចលាចលវឹកវរនៅក្នុងសង្គម ក្នុងអំឡុងពេលដែលប្រជាពលរដ្ឋទាំងមូលកំពុងរៀបចំប្រារព្ធពិធីបុណ្យកាន់បិណ្ឌ បុណ្យភ្ជុំបិណ្ឌនេះ៕
ខាងក្រោមនេះជាសេចក្តីប្រកាសរបស់ក្រសួងមហាផ្ទៃ៖

(ភ្នំពេញ)៖ លោក អាន់តូនីញ្ញូ ហ្គូទែរ៉េស អគ្គលេខាធិការអង្គការសហប្រជាជាតិ បានផ្ញើលិខិតមួយជូនសម្តេចតេជោ ហ៊ុន សែន នាយករដ្ឋមន្រ្តីនៃកម្ពុជា ដើម្បីថ្លែងអំណរគុណសម្តេច ដែលបង្ហាញឆន្ទៈក្នុងការជួយសម្រួលដល់ការហោះហើរផ្នែកមនុស្សធម៌ ដែលអនុញ្ញាតឱ្យបុគ្គលិកមនុស្សធម៌ និងបុគ្គលិកសុខាភិបាលរបស់អង្គការសហប្រជាជាតិ ចូលទៅកាន់ប្រទេសមួយចំនួន ដើម្បីជួយដល់ជនងាយរងគ្រោះបំផុតដោយសារជំងឺកូវីដ១៩។
ក្នុងលិខិតរបស់ខ្លួនផ្ញើជូនសម្តេចតេជោ ហ៊ុន សែន ដែលបណ្តាញព័ត៌មាន   ទទួលបាននៅថ្ងៃទី០៧ ខែកញ្ញា ឆ្នាំ២០២០នេះ លោកអគ្គលេខាធិការអង្គការសហប្រជាជាតិ បានបញ្ជាក់ដូច្នេះថា៖ «ខ្ញុំសូមថ្លែងអំណរគុណ ចំពោះលិខិតចុះថ្ងៃទី២២ ខែឧសភា ឆ្នាំ២០២០ របស់សម្ដេចតេជោនាយករដ្ឋមន្ត្រី និងចំពោះការគាំទ្ររបស់ សម្ដេចតេជោនាយករដ្ឋមន្ត្រី ក្នុងការប្រយុទ្ធប្រឆាំងជំងឺរាតត្បាតកូវីដ១៩ ជាសកល រួមទាំងជួយសម្រួលដល់ការធ្វើដំណើររបស់ក្រុមការងារមនុស្សធម៌ គ្រូពេទ្យ និងសម្ភារបរិក្ខារផ្សេងៗ។ ការគាំទ្រនេះ មានសារៈសំខាន់ក្នុងការប្រយុទ្ធប្រឆាំងនឹងជំងឺរាតត្បាត ក៏ដូចជាធានានូវការបន្ត ប្រតិបត្តិការមនុស្សធម៌ជួយសង្គ្រោះជីវិតនៅទីកន្លែងក្រីក្រ និងងាយរងគ្រោះបំផុតនៅលើពិភពលោក»។
លោកបានបន្តទៀតថា៖ «ខ្ញុំសូមថ្លែងអំណរគុណជាពិសេសដល់រាជរដ្ឋាភិបាលរបស់ សម្ដេចតេជោនាយករដ្ឋមន្ត្រី ចំពោះឆន្ទៈក្នុងការជួយសម្រួលដល់ការហោះហើរផ្នែកមនុស្សធម៌ ដែលអនុញ្ញាតឱ្យបុគ្គលិកមនុស្សធម៌ និងបុគ្គលិកសុខាភិបាល ចូលទៅកាន់ប្រទេសមួយចំនួន ដើម្បីជួយដល់ជនងាយរងគ្រោះបំផុត។ ក្នុងដំណើរឆ្ពោះទៅមុខ ប្រការនេះមានសារសំខាន់ណាស់ ក្នុងការរក្សាឱ្យបានខ្ជាប់ខ្ជួននូវវិធានការក្នុងអំឡុងការប្រយុទ្ធប្រឆាំងជំងឺរាតត្បាតកូវីដ១៩ និងវិបត្តិមនុស្សធម៌ដទៃទៀត ដើម្បីអនុញ្ញាតជួយសម្រួល និងពនឿនការបន្តធ្វើដំណើររបស់បុគ្គលិកមនុស្សធម៌ និងបុគ្គលិកសុខាភិបាល និងការដឹកជញ្ជូនសម្ភារបរិក្ខា តាមរយៈជើង ហោះហើរផ្នែកមនុស្សធម៌ និងសង្គ្រោះ»។
«សហគមន៍មនុស្សធម៌ កំពុងបន្តបង្កើនការឆ្លើយតបរបស់ខ្លួន ចំពោះផលប៉ះពាល់ដ៏ធ្ងន់ធ្ងរនៃជំងឺកូវដ១៩។ ដូចដែល សម្ដេចតេជោនាយករដ្ឋមន្ត្រី បានជ្រាបហើយ ការធ្វើបច្ចុប្បន្នភាព “ផែនការឆ្លើយតបមនុស្សធម៌ សកលលោកប្រឆាំងជំងឺកូវីដ១៩" នាថ្ងៃទី០៧ ខែឧសភា ឆ្នាំ២០២០ ឥឡូវនេះអាចឱ្យអង្គការសហប្រជាជាតិ និងដៃគូរបស់ខ្លួនផ្តល់នូវជំនួយផ្នែកសុខភាព និងជំនួយសង្គ្រោះជីវិតផ្សេងទៀតដល់ ៦៣ ប្រទេស ដែលប្រឈមមុខនឹងវិបត្តិមនុស្សធម៌ ឬភាពផុយស្រួយកម្រិតខ្ពស់។ តាមរយៈកិច្ចសហការរួមគ្នាជាមួយអគ្គនាយកនៃអង្គការសុខភាពពិភពលោក ខ្ញុំបានបង្កើតក្រុមការងារ ខ្សែសង្វាក់ផ្គត់ផ្គង់ក្នុងបរិបទជំងឺកូវីដ១៩ (-19    ) ដែលមានអង្គការ សុខភាពពិភពលោក និងអង្គការស្បៀងអាហារពិភពលោកជាសហប្រធាន ដើម្បីកំណត់គម្លាតនៃការផ្គត់ផ្គង់ និងផ្តល់នូវបរិក្ខារពេទ្យចាំបាច់ដល់ប្រទេសនានា សម្រាប់ការឆ្លើយតបនឹងកូវីដ១៩»។ នេះបើតាមលិខិតរបស់ លោក អាន់តូនីញ្ញូ ហ្គូទែរ៉េស។
លោកបន្តថា «ខ្ញុំមានសេចក្ដីរីករាយដោយបានដឹងថា ព្រះរាជាណាចក្រកម្ពុជាបានចាត់ក្រសួង និងអាជ្ញាធរពាក់ព័ន្ធ ឱ្យសហការជាមួយអង្គការសុខភាពពិភពលោក និងអង្គការស្បៀងអាហារពិភពលោក ក៏ដូចជា ទីភ្នាក់ងារអង្គការសហប្រជាជាតិ និងទីភ្នាក់ងារមនុស្សធម៌នានា ដើម្បីជួយសម្រួលដល់ប្រតិបត្តិការនេះ។ អង្គការសហប្រជាជាតិរីករាយបន្តធ្វើការជាមួយ ព្រះរាជាណាចក្រកម្ពុជា ក្នុងគ្រាលំបាកដែលពុំធ្លាប់មាននេះ។ មានតែតាមរយៈការធ្វើការរួមគ្នាប៉ុណ្ណោះ ដែលអាចឱ្យយើងធ្វើការទប់ស្កាត់ការរីករាលដាលនៃជំងឺកូវីដ១៩ ការពារជនងាយរងគ្រោះបំផុត និងកម្លាំងសង្គមប្រកបដោយសមធម៌ និងបរិយាប័ន្ន ដែលការពារសុខភាព និងសុខុមាលភាពរបស់មនុស្សទាំងអស់ និងភពផែនដី»៕
ខាងក្រោមនេះជាលិខិតរបស់លោក អាន់តូនីញ្ញូ ហ្គូទែរ៉េស៖
(ភ្នំពេញ)៖ យុទ្ធនាការប្រយុទ្ធប្រឆាំងគ្រឿងញៀនខុសច្បាប់ទូទាំងប្រទេស សម្រាប់ថ្ងៃទី០៧ ខែកញ្ញា ឆ្នាំ២០២០នេះ បានបង្ហាញថា កម្លាំងសមត្ថកិច្ចបានបង្ក្រាប៨ករណី ក្នុងនោះករណីប្រើប្រាស់៣ករណី និងជួញដូរ៥ករណី ដោយឃាត់ខ្លួនជនសង្ស័យ១៩នាក់។
របាយការណ៍បានឲ្យដឹងថា លទ្ធផលអនុវត្តច្បាប់ពីថ្ងៃទី០១ ខែមករា ដល់ថ្ងៃទី០៧ ខែកញ្ញា ឆ្នាំ២០២០នេះ កម្លាំងសមត្ថកិច្ច បានបង្ក្រាបចំនួន៧,៣២២ ឃាត់មនុស្ស១៤,៦៥៦នាក់ (ស្រី៩១០នាក់)៕

(ភ្នំពេញ)៖ នៅថ្ងៃទី០៧ ខែកញ្ញា ឆ្នាំ២០២០នេះ រដ្ឋមន្រ្តីការបរទេសនៃកិច្ចប្រជុំអាស៊ី-អឺរ៉ុប (--) តំណាងដោយកម្ពុជាជាប្រទេសម្ចាស់ផ្ទះរៀបចំកិច្ចប្រជុំកំពូលអាស៊ី-អឺរ៉ុប លើកទី១៣ សហភាពអឺរ៉ុប និងអាល្លឺម៉ង់ជាស្ថាប័ន/ប្រទេសសម្របសម្រួលក្រុមអឺរ៉ុប សិង្ហបុរីជាប្រទេសសម្រួលក្រុមអាស៊ាន និងរុស្ស៊ីជាប្រទេសសម្របសម្រួលក្រុមប្រទេសអាស៊ីភាគឦសាន និងអាស៊ីខាងត្បូងបានអនុម័តសេចក្ដីថ្លែងការណ៍ថ្នាក់រដ្ឋមន្ត្រីការបរទេស នៃកិច្ចប្រជុំអាស៊ី-អឺរ៉ុបស្ដីពីជំងឺកូវីដ-១៩។ នេះបើតាមសេចក្តីប្រកាសរបស់ក្រសួងការបរទេសដែលបណ្ដាញព័ត៌មាន   ទទួលបាន។
សេចក្តីថ្លែងការណ៍នេះ ឆ្លុះបញ្ចាំងពីស្មារតីនៃកិច្ចសហប្រតិបត្តិការជិតស្និទ្ធរបស់បណ្តាប្រទេសដៃគូ  ដើម្បីឆ្លើយតបដ៏សមស្របទៅនឹងបញ្ហាប្រឈមបង្កឡើងដោយជំងឺឆ្លងកូវីដ-១៩។
រដ្ឋមន្រ្តីទទួលស្គាល់ថាការប្រយុទ្ធប្រឆាំងនឹងជំងឺឆ្លងកូវីដ-១៩នេះតម្រូវឱ្យមានកិច្ចសហប្រតិបត្តិការអន្តរជាតិរួមគ្នាសកម្មភាពដែលមានប្រសិទ្ធភាពរបស់បណ្តាអង្គការអន្តរជាតិនានា និងការគាំទ្រពហុភាគីនិយមពីសំណាក់ដៃគូ  ដោយឈរលើគុណតម្លៃនិងគោលការណ៍របស់អង្គការសហប្រជាជាតិ។
រដ្ឋមន្រ្តីបញ្ជាក់ឡើងវិញ ពីការប្តេជ្ញាចិត្តធ្វើការរួមគ្នាចែករំលែកបទពិសោធន៍ឧត្តម្មានុវត្តន៍ និងព័ត៌មានដោយសេរីមានទំនួលខុសត្រូវតម្លាភាពនិងទាន់ពេលវេលា ដើម្បីគ្រប់គ្រងការរីករាលដាលជំងឺឆ្លងនេះ ឱ្យបានច្បាស់លាស់និងមានប្រសិទ្ធភាព។
រដ្ឋមន្រ្តីបានបញ្ជាក់ពីសារៈសំខាន់នៃបរិយាកាសមួយដែលបើកចំហសេរីយុត្តិធម៌ និងមិនមានការរើសអើង ដែលផ្តល់នូវស្ថានភាពស្មើភាពមិនលំអៀង មានតម្លាភាព និងផ្តល់ផលប្រយោជន៍ទៅវិញទៅមក សម្រាប់ពាណិជ្ជកម្មនិងការវិនិយោគ។
ក្នុងដំណាក់កាលក្រោយជំងឺឆ្លងនេះ រដ្ឋមន្រ្តីប្តេជ្ញាពន្លឿនការស្តារឡើងវិញ នៃសេដ្ឋកិច្ចសង្គមឱ្យប្រកបដោយចីរភាពជំរុញការអភិវឌ្ឍសេដ្ឋកិច្ច និងភាពធន់ផ្នែកហិរញ្ញវត្ថុព្រមទាំងកាត់បន្ថយឱ្យនៅកម្រិតអប្បបរមា ពីលទ្ធភាពនាំទៅរកឱនភាពសេដ្ឋកិច្ចសកលតាមរយៈការស្តារកំណើនសេដ្ឋកិច្ចវិនិយោគការតភ្ជាប់ដោយចីរភាពទស្សនកិច្ចធុរកិច្ច និងទេសចរណ៍ឡើងវិញព្រមទាំងរក្សាស្ថិរភាពទីផ្សារ។
ក្នុងនាមជាម្ចាស់ផ្ទះរៀបចំកិច្ចប្រជុំកំពូលអាស៊ី-អឺរ៉ុប លើកទី១៣ កម្ពុជាផ្តល់សារសំខាន់យ៉ាងខ្លាំង ដោយប្រកាន់ភ្ជាប់នូវវឌ្ឍនភាពនៃដំណើរការ  ក៏ដូចជារក្សាមុខមាត់ និងភាពពាក់ព័ន្ធរបស់ ។ តាមរយៈកិច្ចខិតខំប្រឹងប្រែងរួមគ្នារបស់ដៃគូ  ទាំងអស់កម្ពុជា បានរៀបចំកិច្ចប្រជុំតាមប្រព័ន្ធវីឌីអូជាបន្តបន្ទាប់មានជាអាទិ៍កិច្ចប្រជុំឧត្តមមន្ត្រីអាស៊ី-អឺរ៉ុបចំនួន០១លើក និងកិច្ចប្រជុំឧត្តមមន្ត្រីនៃប្រទេសសម្របសម្រួល  ចំនួន០៣ លើក ដើម្បីសម្រេចបាននូវលទ្ធផល នៃសេចក្តីថ្លែងការណ៍នេះស្របតាមស្មារតីនៃភាពជាដៃគូស្មើភាពនិងកុងសង់ស៊ីសរបស់ ។
កម្ពុជាសូមសម្ដែងនូវការកោតសរសើរយ៉ាងជ្រាលជ្រៅ ចំពោះដៃគូ  ទាំងអស់ ដែលបានផ្តល់កិច្ចសហការចេញសេចក្តីថ្លែងការណ៍ថ្នាក់រដ្ឋមន្រ្តីការបរទេស នេះ ដែលអត្ថបទទាំងមូលដូចមានជូនភ្ជាប់៕
ខាងក្រោមនេះជាសេចក្តីប្រកាសព័ត៌មានរបស់ក្រសួងការបរទេស៖
(ព្រះសីហនុ)៖ ផ្លូវបេតុង៣៤ខ្សែក្នុងក្រុងព្រះសីហនុ ដែលសាងសង់ដោយថវិកាជាតិ និងអ្នកជំនាញរបស់ខ្មែរសុទ្ធសាធនោះ ជិតបញ្ចប់ទាំងស្រុងហើយ។ នេះបើតាមលោក ហូ ចាន់ថា ប្រធានសម្របសម្រួលគម្រោងគណៈកម្មាធិការជាតិគ្រប់គ្រង និងអភិវឌ្ឍតំបន់ឆ្នេរសមុទ្រកម្ពុជា។
លោក គួច ចំរើន អភិបាលខេត្តព្រះសីហនុ នៅថ្ងៃទី០៧ ខែកញ្ញា ឆ្នាំ២០២០នេះ បានដឹកនាំកិច្ចប្រជុំ ដើម្បីត្រួតពិនិត្យ និងវាយតម្លៃលើវឌ្ឍនភាពនៃការស្ថាបនាផ្លូវទាំង ៣៤ខ្សែនេះ។ កិច្ចប្រជុំមានការចូលរួមពីអភិបាលរងខេត្ត នាយករដ្ឋបាល អភិបាលក្រុងព្រះសីហនុ មន្ទីរ អង្គភាព និងក្រុមហ៊ុនសាងសង់ផ្លូវ។
លោក ហូ ចាន់ថា បានបញ្ជាក់ថា ការស្ថាបនាផ្លូវបេតុង ៣៤ខ្សែ ក្នុងក្រុងព្រះសីហនុ សម្រេចបាន ៩៩.៩២ភាគរយ, ការងារលូទឹកភ្លៀង និងលូទឹកកខ្វក់សម្រេចបាន ១០០ភាគរយ, ចិញ្ចើមផ្លូវមានខឿនថ្មក្រានីត សម្រេចបាន ៨៣.៤៥ ភាគរយ និងកម្រាលថ្មក្រានីតសម្រេចបាន ២៤ភាគរយ។
ដោយឡែកការងារដាំបង្គោលភ្លើងបំភ្លឺផ្លូវសម្រេចបាន ៦៤ភាគរយ និងបំពាក់អំពូលភ្លើងបានជាង ៥៣ភាគរយ, ការងារដាំដើមឈើនៅអមសងខាងផ្លូវសម្រេចបាន ៣២ភាគរយ និងការងារបំពាក់កាំម៉ារ៉ាសុវត្ថិភាពសម្រេច ១០ភាគរយ។
ក្នុងកិច្ចប្រជុំនេះលោក គួច ចំរើន បានសម្រេចបង្កើតក្រុមការងារតាមមន្ទីរ អង្គភាពជំនាញចុះធ្វើការដកស្រង់បទពិសោធន៍ជាមួយក្រុមការងារគណ:កម្មាធិការជាតិអភិវឌ្ឍតំបន់ឆ្នេរសមុទ្រកម្ពុជា និងក្រុមការងារនានាក្នុងក្រុងព្រះសីហនុ។ លោកអភិបាលខេត្ត បានណែនាំក្រុមការងារធ្វើលិខិតជូនដំណឹងផ្សព្វផ្សាយដល់ប្រជាពលរដ្ឋដែលមានលំនៅឋាននៅតាមដងផ្លូវ ៣៤ខ្សែ ដើម្បីភ្ជាប់ប្រព័ន្ធលូរណប (លូទឹកកខ្វក់ និងលូទឹកភ្លៀង) និងនីតិវិធីនៃការចូលរួមបង់ថវិកាភ្ជាប់ប្រពន្ធលូរណប ដើម្បីឱ្យក្រុមការងារស្ថាបនាផ្លូវតភ្ជាប់បណ្តាញលូរណបបានលឿន ធានាដល់បរិស្ថាន និងសោភ័ណភាពក្រុងព្រះសីហនុ។
ការសាងសង់ផ្លូវទាំង៣៤ខ្សែនេះ ត្រូវបានប្រើថវិកាជាតិប្រមាណជា ៣០០លានដុល្លារអាមេរិក។ ក្រៅតែពីថវិកាជាតិហើយនោះ ក្រុមអ្នកជំនាញ និងកម្មករស្ថាបនាផ្លូវ គឺសុទ្ធតែជាពលរដ្ឋខ្មែរ។ សម្តេចតេជោ ហ៊ុន សែន នាយករដ្ឋមន្ត្រីកម្ពុជា ធ្លាប់បានបង្ហាញនូវមោទនាភាពជាខ្លាំងចំពោះការស្ថាបនាផ្លូវទាំងនេះ។
សម្តេចតេជោ ហ៊ុន សែន ក៏បានវាយតម្លៃខ្ពស់ផងដែរ ចំពោះប្រជាពលរដ្ឋនៅក្នុងក្រុងព្រះសីហនុ ដែលបានចូលរួមសហការជាមួយអាជ្ញាធរក្នុងការសាងសង់ផ្លូវ ដោយមិនមានទាមទារថ្លៃសំណងខូចខាតលើទ្រព្យសម្បត្តិរបស់ខ្លួននោះឡើយ។ ពោលការសាងសង់ផ្លូវនេះ មិនមានចំណាយថ្លៃសងផលប៉ះពាល់លើទ្រព្យសម្បត្តិរបស់ប្រជាពលរដ្ឋនោះឡើយ។
សម្តេចតេជោ ហ៊ុន សែន បានចាត់ទុកអ្នកក្រុងព្រះសីហនុ ស្រេកឃ្លានផ្លូវជាងអ្វីៗទាំងអស់។
សូមបញ្ជាក់ថា ដើម្បីលើកកម្ពស់សោភណភាព និងសម្រួលដល់ការធ្វើចរាចរណ៍នៅក្នុងព្រះសីហនុ ដែលទីគោលដៅទេសចរណ៍ និងសេដ្ឋកិច្ចដ៏សំខាន់របស់កម្ពុជានៅភាគនិរតីនោះ រាជរដ្ឋាភិបាលបានសម្រេចទម្លាក់កញ្ចប់ថវិកាជាតិរហូតដល់ទៅប្រមាណជា ៣០០លានដុល្លារអាមេរិក ដើម្បីសាងសង់ផ្លូវធំតូចសរុបចំនួន៣៤ខ្សែ មានប្រវែងផ្លូវសរុប ៨២.១៤៥គីឡូម៉ែត្រ នៅក្នុងក្រុងព្រះសីហនុ។
ផ្លូវទាំង៣៤ខ្សែ បានចាប់ផ្តើមបើកការដ្ឋានសាងសង់ក្រោមអធិបតីភាព សម្តេចតេជោ ហ៊ុន សែន នាយករដ្ឋមន្ត្រីនៃកម្ពុជា កាលពីថ្ងៃទី១៦ ខែវិច្ឆិកា ឆ្នាំ២០១៩។ ផ្លូវទាំង៣៤ខ្សែនេះចែកចេញជា៣ប្រភេទរួមមាន៖
*ទី១៖ មហាវិថីចំនួន ៣ខ្សែប្រវែងជាង ២២គីឡូម៉ែត្រ មានទទឹង ៥០ម៉ែត្រ ទ្រូងផ្លូវទទឹង ២៥.៧៥ម៉ែត្រ មានគន្លងផ្លូវរថយន្ត៦គន្លង (៣ទៅ ៣មក) ផ្លូវទោចក្រយានយន្ត២គន្លង រួមមាន៖ មហាវិថីរាម (លេខ៤៥), មហាវិថីឆ្នេររាម និងមហាវិថីជំទាវម៉ៅ (លេខ៤៧)។
*ទី២៖ វិថីមានចំនួន១៦ខ្សែ មានប្រវែងជិត ៥០គីឡូម៉ែត្រ មានទទឹង ២០ម៉ែត្រ ទៅ ៤០ម៉ែត្រ ទ្រូងផ្លូវទទឹង ១០.២៥ម៉ែត្រ ទៅ ១៧.២៥ម៉ែត្រ មានគន្លងផ្លូវរថយន្ត២គន្លង ទៅ៤គន្លង, ផ្លូវទោចក្រយានយន្ត២គន្លង។ វិថីទាំង ១៦ខ្សែនេះរួមមាន៖ វិថីលេខ ៨៣៧-១ វិថីអូត្រេះ, វិថីឆ្នែរអូរឈើទាល (លេខ៥០) វិថីកោះពូឡូវៃ (លេខ៣០០), វិថីឯករាជ្យ (លេខ១០០), វិធី២ធ្នូ (លេខ៦០០), វិថីលំហែព្រះភូមិន្ទ, វិថីឆ្នេរអូរត្រេះ, វិថីគុជអាស៊ី (លេខ១២៣៧), វិថីបុរីកម្មករ (លេខ១១២), វិថីជោតញ្ញាណ (លេខ៧០១), វិថី២៨មិថុនា (លេខ១២៣), វិថីមិត្តភាពកម្ពុជា-រុស្ស៉ី (លេខ៧០៥) វិថីចំណោតអូរត្រាវ និងវិថីឆ្នេរពយជំទាវម៉ៅ និងវិថីអូរត្រជាក់ចិត្ត។
*ទី៣៖ អនុវិថី មានចំនួន ១៥ខ្សែ មានប្រវែងជិត ១២គីឡូម៉ែត្រ មានទទឹងផ្លូវពី ១៥ម៉ែត្រ ទៅ៤៥ម៉ែត្រ ទ្រូងផ្លូវទទឹង ១០.២៥ម៉ែត្រ មានគន្លងផ្លូវរថយន្ត ២គន្លង និងផ្លូវទោចក្រយានយន្ត២គន្លង។ អនុវិថីទាំង១៥ខ្សែនេះ រួមមាន៖ ផ្លូវកាត់ទទឹងវិថីអូរត្រេះ និងវិថីឆ្នេរអូរត្រេះ, ផ្លូវលេខ៨០១, ផ្លូវលេខ៥០១, ផ្លូវលេខ៥០៣, ផ្លូវលេខ៥០៥, ផ្លូវលេខ៥០៧, ផ្លូវលេខ១១៥, ផ្លូវលេខ៦០២, ផ្លូវលេខ៥០២, ផ្លូវលេខ៨១០, ផ្លូវលេខ ៨១៨៨, ផ្លូវលេខ១០២, ផ្លូវលេខ៨០៦, ផ្លូវលេខ១០៦ និងផ្លូវលេខ១២៦ លើកលែងតែកំណាត់ទី៣ នៃផ្លូវលេខ៨០១ ប្រវែង ១០៣ម៉ែត្រ ផ្លូវមានទទឹង ១០ម៉ែត្រ។
ក្នុងគោលដៅប្រែក្លាយក្រុងព្រះសីហនុ ទៅជាទីក្រុងទំនើបដែលមានសោភណភាព បរិស្ថានល្អ សម្រាប់ការរស់នៅ ទេសចរណ៍ និងធុរកិច្ច ជាពិសេសធានាបានគុណភាពខ្ពស់ រឹងមាំ ប្រើប្រាស់បានយូរអង្វែង ការស្ថាបនាផ្លូវទាំង៣៤ខ្សែ ត្រូវគោរពតាមគោលការណ៍ និងលក្ខណៈបច្ចេកទេសដូចខាងក្រោម៖
* ទី១៖ គោរពតាមផែនការរៀបចំដែនដីខេត្តព្រះសីហនុ ចក្ខុវិស័យឆ្នាំ២០៣០* ទី២៖ កំណត់អ័ក្សផ្លូវតាមចំណុចកណ្តាលនៃដីចំណីផ្លូវសាធារណៈស្របតាមប្លង់សុរិយោដី* ទី៣៖ សាងសង់តាមគម្រោងប្លង់បច្ចេកទេសលម្អិតនៃខ្សែផ្លូវនីមួយៗដែលសិក្សាដោយគណៈកម្មាធិការជាតិគ្រប់គ្រង និងអភិវឌ្ឍតំបន់ឆ្នេរសមុទ្រកម្ពុជាអនុលោមតាមបទដ្ឋាន របស់ក្រសួងសាធារណការ និងដឹកជញ្ជូន៖ ទ្រូងផ្លូវធ្វើពីបេតុងកម្រាស់ ២៥០មិល្លីម៉ែត្រ ក្រាលកៅស៊ូបេទីមកម្រាស់ ៧០មិល្លីម៉ែត្រ បេតុងត្រូវពង្រឹងដោយប្រើដែកសរសៃទំហំ ១២មិល្លីម៉ែត្រ, ចិញ្ចើមផ្លូវមានផ្លូវថ្មើរជើងក្រាលសន្លឹកបេតុង និងផ្លូវជិះកង់ទទឹង ១.៥០ម៉ែត្រ ក្រាលកៅស៊ូបេទីមកម្រាស់ ៥០មិល្លីម៉ែត្រ មានដាំស្មៅ និងដើមឈើជាផ្ទៃបៃតងជ្រាបទឹក, ដាំដើមតែ និងរុក្ខជាតិលម្អរនៅតាមផ្លូវដែលមានខឿនសួនកណ្តាលចែកទ្រូងផ្លូវ, បង្កប់លូទឹកភ្លៀងមុខកាត់ ១ម៉ែត្រ និងលូទឹកកខ្វក់មុខកាត់ ១ម៉ែត្រ តាមបណ្តោយសងខាងផ្លូវ, មានបង្គោលភ្លើងបំភ្លឺសាធារណៈ, មានគំនូសចរាចរណ៍ និងផ្លាកសញ្ញាចរាចរណ៍តាមបទដ្ឋានបច្ចេកទេស។
បន្ថែមពីលើនេះ ផ្លូវសំខាន់ៗនឹងត្រូវបំពាក់កាមេរ៉ាសុវត្ថិភាពផងដែរ។
រាជរដ្ឋាភិបាលបានកំណត់ក្នុងផែនការរៀបចំដែនដីខេត្តព្រះសីហនុ ចក្ខុវិស័យឆ្នាំ២០៣០ គឺរៀបចំ និងអភិវឌ្ឍខេត្តព្រះសីហនុ ជាប៉ូលអភិវឌ្ឍជាតិប្រកបដោយចីរភាពនៅតំបន់ឆ្នេរ សមុទ្រកម្ពុជា តាមរយៈការអភិវឌ្ឍទីក្រុងទំនើប រមណីយដ្ឋានឆ្នេរសមុទ្រដែលស្អាតបំផុតលើសកលលោក និងជាតំបន់សេដ្ឋកិច្ចពិសេសគំរូពហុបំណង ច្រកចេញចូលអន្តរជាតិ មជ្ឈមណ្ឌលកំណើនជាតិ មជ្ឈមណ្ឌលភស្តុភារកម្មជាតិ ដោយមានទំនាក់ទំនងជាមួយទីផ្សារអាស៊ាន និងទីផ្សារសកលលោក និងជាមជ្ឈមណ្ឌលឧស្សាហកម្ម ផលិតកម្មបែបបច្ចេកវិទ្យាទំនើប ដែលមានសុខដុមនីយកម្មជាមួយនឹងបរិស្ថានរស់នៅល្អប្រសើរ។
ការសាងសង់ផ្លូវប្រកបដោយប្រណិតភាពទាំង៣៤ខ្សែនេះ គឺជាការរួមចំណែកដ៏សំខាន់ក្នុងការធ្វើឱ្យសម្រេចនូវចក្ខុវិស័យឆ្នាំ២០៣០ របស់រាជរដ្ឋាភិបាលក្នុងការអភិវឌ្ឍខេត្តព្រះសីហនុ៕
(តាកែវ)៖ នៅក្នុងកិច្ចប្រជុំគណៈបញ្ជាការឯកភាពរដ្ឋបាលខេត្តតាកែវ នាព្រឹកថ្ងៃចន្ទទី៧ ខែកញ្ញា ឆ្នាំ២០២០២នេះ អភិបាលខេត្តតាកែវលោក អ៊ូច ភា បានណែនាំដល់ មន្ទីរធម្មការ មន្ទីរសុខាភិបាល ត្រូវធ្វើការសហការជាមួយអាជ្ញាធរមូលដ្ឋាន ធ្វើការផ្សព្វផ្សាយក៏ដូចជាអប់រំទៅដល់បងប្អូនប្រជាពលរដ្ឋបង្កើនការប្រុងប្រយ័ត្ន ដោយរក្សាគន្លាតសុវត្ថិភាព ត្រូវពាក់ម៉ាស លាងដៃនិងអាកុល នៅក្នុងអំឡុងដែលពួកគាត់មកចូលរួមពិធីកាន់បិណ្ឌនឹងភ្ជុំបិណ្ឌតាមទីវត្តអារាមនានា។
លោកអភិបាលខេត្តបានបន្តថា នៅក្នុងកំឡុងពេលកាន់បិណ្ឌនឹងភ្ជុំបិណ្ឌរយៈពេល១៥ថ្ងៃនេះ បងប្អូនប្រជាពុទ្ធបរិស័ទ្ធ គ្រប់ទិសទីនឹងមកជួបជុំគ្នា ចូលរួមកាន់បិណ្ឌនឹងបោះបាយបិណ្ឌគ្រប់ទីវត្តអារាម ដូច្នោះមន្ទីរពាក់ព័ន្ធ និងអាជ្ញាធក្រុងស្រុកទាំងអស់ត្រូវផ្សព្វផ្សាយណែនាំដល់គ្រប់វត្តអារាម ត្រូវដាក់អាកុល នឹងសាប៊ូសម្រាប់លាងដៃឲ្យបងប្អូនពុទ្ធបរិស័ទ្ធលាងដៃ អោយបានត្រឹមត្រូវ ពិសេសបន្តផ្សព្វផ្សាយដល់ប្រជាពលរដ្ឋដែលមកកាន់បិណ្ឌ ត្រូវប្រកាន់ភ្ជាប់នូវអនាម័យ ពាក់ម៉ាស រក្សាគន្លាតសុវត្ថិភាព នឹងអនុវត្តអោយបានត្រឹមត្រូតាមការណែនាំរបស់ក្រសួងសុខាភិបាល។
នៅក្នុងឱកាសនោះផងដែរ លោកអភិបាលខេត្តតាកែវ អ៊ូច ភា បានណែនាំដល់កំលាំងសមត្ថកិច្ចទូទាំងខេត្តត្រូវយកចិត្តទុកដាក់ពង្រឹងសន្តិសុខ សុវត្ថិភាពដល់បងប្អូនប្រជាពលរដ្ឋ នៅក្នុងពិធីបុណ្យកាន់បិណ្យនេះឲ្យបានល្អប្រសើរ និងត្រូវធ្វើការទប់ស្កាត់ឲ្យបានរាល់បទល្មើសដែលកើតឡើងនៅក្នុងមូលដ្ឋានរបស់ខ្លួន៕
(ព្រៃវែង)៖ បុរសវ័យចំណាស់ម្នាក់ គ្រាន់តែមានអាការៈក្ដៅខ្លួន ចុកពោះ ឈឺក្រពះបន្តិចបន្ទួច ហើយប្រពន្ធឌុបតាមម៉ូតូ ទៅពិនិត្យនឹងពិគ្រោះជំងឺនៅគ្លីនិក និងសម្ភព «ឈី សម្ភ័ស» នៅផ្លូវជាតិលេខ៨ ខាងកើតវង្វង់មូលស្វាយអន្ទរ ប្រហែល២៥០ម៉ែត្រ ស្ថិតនៅភូមិស្វាយអន្ទរទី១ ឃុំស្វាយអន្ទរ ស្រុកស្វាយអន្ទរ ខេត្តព្រៃវែង ស្រាប់តែបាន១ថ្ងៃ ក៏ប្រតិកម្មថ្នាំស្លាប់ ខណៈគ្រូពេទ្យអះអាងថាមកពីអួលបាយ។
អ្នកស្រី សឿ ភាព អាយុ៤៥ឆ្នាំ រស់នៅភូមិស្វាយគន់ ឃុំជ្រៃ ស្រុកស្វាយអន្ទរ ខេត្តព្រៃវែង បានឲ្យដឹងថ្ងៃទី៧ ខែកញ្ញា ឆ្នាំ២០២០ថា ប្ដីរបស់គាត់ឈ្មោះ មួង ពុំ អាយុ៧២ឆ្នាំ។ លោកស្រីបន្តថា នៅមុនពេលទៅព្យាបាល ប្ដីគាត់គ្រាន់តែមានអាការៈក្ដៅខ្លួន ចុកពោះ ឈឺក្រពះបន្តិចបន្ទួចប៉ុណ្ណោះ។ លុះដល់ព្រឹកថ្ងៃទី១ ខែកញ្ញា ឆ្នាំ២០២០ អ្នកស្រីនិងប្ដី បានជិៈម៉ូតូឌុបគ្នាទៅពិគ្រោះ និងព្យាបាលជំងឺនៅគ្លីនិកត្រង់ចំណុចខាងលើ។
«ពេលទៅដល់គ្រូពេទ្យបានពិនិត្យថតអេកូ រួចវិនិច្ឆ័យថា ប្ដីអ្នកស្រីរលាក ក្រពះ និងរលាក ទងប្រម៉ាត់»។ នេះបើតាមអ្នកស្រី សឿ ភាព។
ប្រភពបានបន្តថា គ្រូពេទ្យបានឱ្យប្ដីអ្នកស្រីសម្រាកនៅគ្លីនិក ហើយបានរៀបចំថ្នាំចាក់ផង លេបផង និងដាក់សេរ៉ូមផងជាបន្តបន្ទាប់ បណ្ដាលឱ្យអាការៈអ្នកជំងឺធ្វើទុក្ខធ្ងន់ទៅៗ។ រហូតល្ងាចថ្ងៃទី២ ខែកញ្ញា ឆ្នាំ២០២០ ដោយឃើញអាការៈ អ្នកជំងឺធ្វើទុក្ខខ្លាំងធ្ងន់ធ្ងរលែងដឹងខ្លួន សន្លប់បាត់បង់ស្មារតី ក៏ដាច់ខ្យល់ស្លាប់ទៅ។
បន្ទាប់មក ក្រុមគ្រូពេទ្យសម្រេចដឹកអ្នកជំងឺចេញពីគ្លីនិក ដើម្បីគេចពីការទទួលខុសត្រូវ។ លុះដល់ខេត្តព្រៃវែង គ្រូពេទ្យនៅទីនោះប្រាប់ថា ជួយមិនបានទេអ្នកជំងឺស្លាប់បាត់ហើយ ទើបក្រុមគ្រួសារដឹកសពមកធ្វើបុណ្យនៅផ្ទះតែម្ដង។
អ្នកស្រីបន្ថែមថា ក្រោយពេលប្ដីអ្នកស្រីស្លាប់ខាងគ្លីនិក និងសម្ភព «ឈីសម្ភ័ស» បានប្រគល់លុយជូនអ្នកស្រីចំនួន ១,០០០,០០០រៀល ដើម្បីលើកទឹកចិត្ត និងចូលបុណ្យសព ដោយមិនយកថ្លៃព្យាបាល។
ឆ្លើយតបនឹងការលើកឡើងខាងលើគ្លីនិក និងសម្ភព «ឈី សម្ភ័ស» បានប្រាប់ភ្នាក់ងារ   ប្រចាំខេត្តព្រៃវែង នៅថ្ងៃទី៧ ខែកញ្ញា ឆ្នាំ២០២០ថា ខាងគ្រូពេទ្យបានព្យាបាលតាមបច្ចេកទេសហើយ រីឯអ្នកជំងឺស្លាប់ គឺដោយសារអួលបាយ ពេលប្រពន្ធរបស់អ្នកជំងឺបញ្ចុកបបរ។
ចំណែកលោក សេង បញ្ញាឬទ្ធិ ប្រធានមន្ទីរសុខាភិបាលខេត្តព្រៃវែង មិនអាចសុំការបំភ្លឺបានទេនៅរសៀលថ្ងៃទី៧ ខែកញ្ញា ឆ្នាំ២០២០នេះ៕
(ពោធិ៍សាត់)៖ ជនសង្ស័យធ្វើសកម្មភាពប្លន់នៅខេត្តបាត់ដំបង កាលពីថ្ងៃទី២៩ ខែកុម្ភៈ ឆ្នាំ២០០៨ នៅភូមិកណ្តាលស្ទឹង ឃុំអណ្តើកហែប ស្រុករតនៈមណ្ឌល ខេត្តបាត់ដំបង ហើយគេចខ្លួនមករស់នៅចំណុចអូររំចេក ភូមិសំឡាញ ឃុំក្រពើពីរ ស្រុកវាលវែង ខេត្តពោធិ៍សាត់ ត្រូវបានកម្លាំងនគរបាលស្រុកវាលវែង ចាប់ឃាត់ខ្លួនកាលពីវេលាម៉ោង ៨៖០៦នាទី ព្រឹកថ្ងៃទី០៦ ខែកញ្ញា ឆ្នាំ២០២០។
សេចក្តីរាយការណ៍ពីភ្នាក់ងារ   បានឱ្យដឹងថា ជនសង្ស័យមានឈ្មោះ រឿង និមល ភេទប្រុស អាយុ២៨ឆ្នាំ រស់នៅភូមិអូរ ឃុំអណ្តើកហែប ស្រុករតនៈមណ្ឌល ខេត្តបាត់ដំបង។
ផ្អែកតាមរបាយការណ៍របស់សមត្ថកិច្ច បានឱ្យដឹងថា ការចាប់ខ្លួនជនសង្ស័យខាងលើ សមត្ថកិច្ចបានធ្វើឡើងដោយអនុវត្តតាមដីការបង្គាប់ឱ្យចាប់ខ្លួន លេខ៣៦៥ បទខ ចុះថ្ងៃទី ១៥ ខែមិថុនា ឆ្នាំ២០០៩ របស់ចៅក្រមស៊ើបសួរ នៃអយ្យការអម សាលាដំបូងខេត្តបាត់ដំបង។
លោកអធិការបានបន្តថា ដោយទទួល បានដីការចាប់ខ្លួនរបស់សាលាដំបូងខេត្តបាត់ដំបង សមត្ថកិច្ចតាមប្រមាញ់ ស្វែងរកជនល្មើសអស់រយ:ពេលជាង១២ឆ្នាំ ទម្រាំចាប់ខ្លួនជនសង្ស័យឈ្មោះ រឿង និមល នេះបាន។
ក្រោយពីនគរបាលស្រុកវាលវែង នៃស្នងការដ្ឋាននគរបាលខេត្តពោធិ៍សាត់ ចាប់ខ្លួនជនសង្ស័យ សមត្ថកិច្ចក៏បាន កសាងសំណុំរឿងបញ្ជូនឲ្យកម្លាំងជំនាញស្រុករតន:មណ្ឌល ខេត្តបាត់ដំបងមកទទួលយកទៅចាត់ការតាមនិតិវិធីបន្ត៕
(កំពត)៖ ឧត្តមសេនីយ៍ឯក ហ៊ុន ម៉ាណែត អគ្គមេបញ្ជាការរងនៃកងយោធពលខេមរភូមិន្ទ និងជាមេបញ្ជាការកងទ័ពជើងគោក បានអញ្ជើញប្រកាសតែងតាំងមុខតំណែងនាយទាហានជាន់ខ្ពស់ តំបន់ប្រតិបត្តិការសឹករងកំពត ខេត្តកំពត នាថ្ងៃទី៧ ខែកញ្ញា ឆ្នាំ២០២០។
លោកឧត្តមសេ​នីយ៍ឯក ហ៊ុន ម៉ាណែត បានវាយតម្លៃខ្ពស់ចំពោះការខិតខំប្រឹងប្រែងប្រកបដោយឆន្ទៈមោះមុត និងស្មារតីទទួលខុសត្រូវខ្ពស់របស់ថ្នាក់ដឹកនាំ និងយោធិនទូទាំងតំបន់ប្រតិបត្តិការសឹក រងកំពត ដែលកន្លងមកបានខិតខំបំពេញភារកិច្ច ដោយសម្រេចបាននូវស្នាដៃ និងសមិទ្ធផលជាច្រើន ដោយធានាការពារបាននូវប្រៀបការពារជាតិ ការពារបូរណភាពទឹកដី ក៏ដូចជាសន្តិសុខ សុវត្ថិភាព របៀបរៀបរយ និងសណ្តាប់ធ្នាប់សាធារណៈបានល្អប្រសើរនៅក្នុងភូមិសាស្ត្រទទួលខុសត្រូវ និងអបអរសាទរចំពោះការអភិវឌ្ឍរីកចម្រើនជាលំដាប់របស់ តំបន់ប្រតិបត្តិការសឹករង កំពតរាប់ចាប់តាំងពីពេលបង្កើតក្នុងឆ្នាំ១៩៧៩មក ក្រោមការតស៊ូលះបង់របស់យោធិន ក៏ដូចជាមេបញ្ជាការគ្រប់ជំនាន់ ដោយសម្រេចបាននូវសមិទ្ធិផលហេដ្ឋារចនាសម្ព័ន្ធរូបវ័ន្តជាច្រើន សម្រួលដល់ការបំពេញភារកិច្ច និងជីវភាពរស់នៅរបស់កងទ័ព។
លោកឧត្តមសេនីយ៍បានបន្តថា តំបន់ប្រតិបត្តិការសឹករងកំពត ក៏បានខិតខំចូលរួមចំណែកច្រើននៅក្នុងការងារសមាគមអតីតយុទ្ធជនកម្ពុជា ដែលជាយន្តការមួយនៅក្នុងគោល នយោបាយរបស់រាជរដ្ឋាភិបាល ដើម្បីផ្តល់នូវការថែទាំ និងជួយទំនុកបម្រុងដល់កម្លាំងប្រដាប់អាវុធរបស់ជាតិយើងបន្ទាប់ពីការបញ្ចប់ភារកិច្ចផ្ទេរចេញពីជួរកងកម្លាំង។ ការខិតខំបន្តជួយនេះ គឺជាការថ្លែងអំណរគុណ និងដឹងគុណចំពោះការលះបង់ពេលវេលា និងកម្លាំងកាយចិត្ត បម្រើជាតិមាតុភូមិរបស់អតីតយុទ្ធជនយើង ហើយក៏ជាការផ្តល់នូវមនោសញ្ចេតនាយកចិត្តទុកដាក់, ការផ្តល់តម្លៃកិត្តិយស និងភាពកក់ក្តៅដល់ពួកគាត់។ ក្នុងកាលៈទេសៈដែលប្រទេសយើងមានសង្គ្រាម ភាគច្រើនគឺអ៊ំពូមីងអតីតយុទ្ធជននេះហើយ ដែលស្ថិតនៅក្នុងចំណោមប្រតិបត្តិករនៃនយោបាយឈ្នះ-ឈ្នះ ក្រោមការដឹកនាំរបស់ សម្តេចតេជោនាយករដ្ឋមន្ត្រី ដែលជាស្ថាបនិក រហូតសម្រេចបានទាំងស្រុងនូវសន្តិភាពពេញលេញជូនជាតិ និងប្រជាជនកម្ពុជា។
លោកបញ្ជាក់ថា «ការជ្រើសរើសមេបញ្ជាការថ្មី ដើម្បីបន្តដឹកនាំ និងកសាងអង្គភាពក្នុងរយៈកាលមួយទៅមុខទៀត មុននឹងមានការរៀបចំឱ្យមានការបន្តវេនបន្តបន្ទាប់ពីមួយជំនាន់ទៅមួយជំនាន់ គឺជាកិច្ចការសំខាន់ណាស់ ព្រោះអង្គភាពនីមួយៗនឹងមានអត្ថិភាពនៅបន្តរហូត ដើម្បីបំពេញភារកិច្ចបម្រើជាតិ និងប្រជាជន។ ដូច្នេះពីមួយដំណាក់កាលទៅមួយដំណាក់កាល យើងត្រូវរួមគ្នា ធ្វើយ៉ាងណាធានាឱ្យបាននូវនិរន្តរភាពនៃការងារ ដោយរក្សាបាននូវសមិទ្ធិផលដែលមេបញ្ជាការ និងថ្នាក់ដឹកនាំមុនបានកសាងកន្លងមក ហើយត្រូវកសាងបន្ថែមបន្ត ដើម្បីរៀបចំជាមូលដ្ឋាន ទុកឱ្យនាយទាហានបន្តវេនក្រោយៗ។ អ្វីដែលសំខាន់ គឺការកសាងពង្រឹងអង្គភាពទាំងផ្នែករឹង រួមមានហេដ្ឋារចនាសម្ព័ន្ធ និងគ្រឿងបំពាក់ និងផ្នែកទន់ រួមមានមូលធនមនុស្ស និងប្រព័ន្ធការងារ»។
«ការតែងតាំងមុខតំណែងថ្មី ដែលបានធ្វើឡើងនេះ គឺជាការសម្រេចដោយឈរលើការពិនិត្យ និងវាយតម្លៃ ក៏ដូចជាការពិគ្រោះយោបល់យ៉ាងល្អិតល្អន់របស់ថ្នាក់ដឹកនាំនៃកងយោធពលខេមរភូមិន្ទ តាមឋានានុក្រមច្បាស់លាស់ ស្របនឹងគោលការណ៍ជាធរមាន ធ្វើយ៉ាងណាឱ្យការជ្រើសរើសនេះប្រកបដោយតម្លាភាព។ បេក្ខភាពមានច្រើន ហើយសុទ្ធតែមានគុណសម្បត្តិទាំងអស់ ដូច្នេះការជ្រើសរើសត្រូវឈរលើមូលដ្ឋានរួមផ្សំជាច្រើន ដូចជាឆន្ទៈ សមត្ថភាព លក្ខណៈសម្បត្តិជាអ្នកដឹកនាំ ភាពទទួលខុសត្រូវ អតីតភាពការងារនៅក្នុងអង្គភាពផ្ទាល់ ចំណេះដឹង បទពិសោធន៍ សីលធម៌ សុខភាព ភាពតស៊ូអំណត់ព្យាយាម ក៏ដូចជាលទ្ធភាពនៃការជំរុញនិរន្តរភាពការងារក្នុងអង្គភាព»។ នេះជាការសង្កត់ធ្ងន់របស់លោកឧត្តមសេនីយ៍ ហ៊ុន ម៉ាណែត។
លោកបានចាត់ទុកថា ការជ្រើសរើសថ្នាក់បញ្ជាការដឹកនាំអង្គភាព បានត្រឹមត្រូវ គឺជាកត្តាធានាបាននូវសាមគ្គីភាព, ឯកភាពផ្ទៃក្នុង និងប្រសិទ្ធភាពការងារបានល្អ ដោយហេតុថា ថ្នាក់ដឹកនាំ គឺជាមជ្ឈមណ្ឌលនៃការសាមគ្គី ឯកភាពផ្ទៃក្នុង និងបំផុសចលនារួម។ ថ្នាក់ដឹកនាំ ដែលទទួលបានភារកិច្ចថ្មី ត្រូវយល់ឱ្យបានច្បាស់អំពីទំហំ និងកម្រិតនៃតួនាទី ភារកិច្ច និងសិទ្ធិអំណាចរបស់ខ្លួន ហើយត្រូវប្រគល់ និងបែងចែកភារកិច្ចជូនថ្នាក់ក្រោមឱ្យបានច្បាស់លាស់។ ដោយឡែក ក៏ត្រូវខិតខំបំពេញការងារឱ្យបានទ្វេរដង ដោយត្រូវមានគំនិតផ្តួចផ្តើម ចេះគិតគូរច្នៃប្រឌិតថ្មីៗ ដើម្បីសម្រេចភារកិច្ច នៅក្នុងដែនកម្រិតសមស្របណាមួយ បន្ថែមលើអ្វីដែលមាននៅក្នុងបទបញ្ជា ឬផែនការ ដើម្បីឱ្យការអនុវត្តបទបញ្ជា ឬផែនការ អាចសម្រេចបានតាមគោលដៅ និងកាន់តែមានប្រសិទ្ធភាពខ្ពស់ ហើយពេលខ្លះ ក៏អាចមានលទ្ធផលល្អលើសពីការរំពឹងទុកក្នុងផែនការផងដែរ។
ជាថ្មីម្តងទៀត មេបញ្ជាការកងទ័ពជើងគោករូបនេះ បានរម្លឹកថា ភារកិច្ចរបស់កងកម្លាំងប្រដាប់អាវុធ គឺស្មោះត្រង់ដាច់ខាតចំពោះ ជាតិ សាសនា ព្រះមហាក្សត្រ ការពាររដ្ឋធម្មនុញ្ញ ការពារប្រជាជន និងរាជរដ្ឋាភិបាលស្របច្បាប់។ ក្នុងស្មារតីនេះ ដោយឈរលើសុឆន្ទៈ និងមនសិការស្នេហាជាតិមាតុភូមិរបស់កងកម្លាំងប្រដាប់អាវុធជាតិយើង សូមគ្រប់បណ្តាកងឯកភាពបន្តសកម្មភាព បង្កើតស្នាដៃ និងគុណសម្បត្តិបន្ថែមទៀត ដើម្បីបន្តរួមចំណែកថែរក្សាសន្តិភាព ស្ថិរភាព ក៏ដូចជាការអភិវឌ្ឍសេដ្ឋកិច្ច-សង្គម ជូនប្រទេសជាតិ និងប្រជាជនរបស់យើង។
តាមសម្រេចរបស់រដ្ឋមន្រ្តីក្រសួងការពារជាតិ សម្តេចពិជ័យសេនា ទៀ បាញ់ ដោយបានសម្រេចតែងតាំងលោកវរសេនីយ៍ឯក ហុក ចន្តា ពីមេបញ្ជាការរងតំបន់ប្រតិបត្តិការសឹករងកំពត ទៅជាមេបញ្ជាការជំនួសលោកឧត្តមសេនីយ៍ទោ យឹន ប៊ុនធឿន ដែលត្រូវតែងតាំងជាមេបញ្ជាការរងយោធភូមិភាគទី៣៕
(កំពង់ចាម)៖ អភិបាលខេត្តកំពង់ចាមលោក អ៊ុន ចាន់ដា បានផ្តាំផ្ញើគ្រូបង្រៀនត្រូវគិតពីសុវត្ថិភាពសិស្ស ក្នុងការចូលរួមប្រយុទ្ធប្រឆាំងនឹងជំងឺកូវីដ១៩ ដោយអនុវត្តន៍តាមការណែនាំ របស់រាជរដ្ឋាភិបាល តាមរយៈការក្រសួងអប់រំយុវជន និងកីឡា ក៏ដូចជាក្រសួងសុខាភិបាល អំឡុងពេលបើកសាលារៀនឡើងវិញ។
ការផ្តាំផ្ញើនេះបានធ្វើឡើងនារសៀលថ្ងៃទី០៧ ខែកញ្ញា ឆ្នាំ២០២០ ក្នុងឱកាសលោកចុះពិនិត្យមើលសិស្សានុសិស្ស នៅវិទ្យាល័យព្រះសីហនុ ក្រុងកំពង់ចាមនិងផ្ដល់អំណោយ ជាសម្ភារសម្រាប់ការពារជំងឺឆ្លងកូវីដ១៩ គ្រប់ទាំង៦ វិទ្យាល័យក្នុងក្រុងកំពង់ចាម។
លោកអភិបាលខេត្តបានថា ក្នុងការអនុញ្ញាតឲ្យសិស្សចូលរៀនក្នុងដំណាក់កាលទី២ មានសិស្សថ្នាក់ទី៩ និងថ្នាក់ទី១២ របស់ក្រសួងអប់រំយុវជន និងកីឡា នាពេលនេះ សូមលោកគ្រូ អ្នកគ្រូ ត្រូវគិតគូរអំពីបញ្ហាសុខភាពទាំងលោកគ្រូ អ្នកគ្រូ និងសិស្សានុសិស្ស ពោលពេលមកបង្រៀនអ្នកគ្រូ លោកគ្រូ និងសិស្ស ត្រូវអនុវត្តពាក់ម៉ាសការពារទាំងអស់គ្នា ហើយបើមានការខ្វះខាត សូមរាយការណ៍មកអាជ្ញាធរក្រុង ដើម្បីផ្ដល់ជូនបន្ថែម។
លោកបានណែនាំដល់លោកគ្រូ អ្នកគ្រូទៀតថា «សូមជួយរៀបចំកន្លែងអង្គុយឲ្យមានគម្លាតពីសិស្សម្នាក់ ទៅម្នាក់ទៀត ចម្ងាយ ១ម៉ែត្រកន្លះ ឱ្សស្របតាមការណែនាំរបស់ក្រសួង និងជំរុញឲ្យសិស្សឧស្សាហ៍លាងដៃ ជាមួយអាកុល ឬសាប៊ូជាប្រចាំ មុនពេលចូលរៀន។ ក្នុងនោះដែរប្រសិនបើលោកគ្រូ អ្នកគ្រូឆែកមើលសុខភាពសិស្សណាមានអាការៈមិនស្រួល ប្រញាប់ទំនាក់ទំនងទៅកាន់គ្រូពេទ្យជាបន្ទាន់»។
សូមបញ្ជាក់ថា អំណោយដែលបានផ្ដល់ជូននាពេលនោះ រួមមាន៖
* វិទ្យាល័យព្រះសីហនុ ទទួលបានម៉ាស ១០០០ អាកុល២កាន * វិទ្យាល័យដីដុះ ទទួលបានម៉ាសចំនួន ៥០០ និងអាកុល១កាន* វិទ្យាល័យសំបួរមាស ទទួលបានម៉ាស់ចំនួន៥០០ អាកុល១កាន * វិទ្យាល័យបឹងកុក ទទួលបានម៉ាស់ នួន ៥០០ អាកុល១កាន * វិទ្យាល័យហ៊ុនសែនកំពង់ចាម ម៉ាស់ ចំនួន ៥០០ អាកុល១កាន និងទី៦ អនុវិទ្យាល័យទួលថ្ម ទទួលបានម៉ាសចំនួន ៥០០ និងអាកុល១កានផងដែរ៕
(ភ្នំពេញ)៖ លោក រស់ សុវាចា អ្នកនាំពាក្យក្រសួងអប់រំ យុវជន និងកីឡា នៅរសៀលថ្ងៃទី០៧ ខែកញ្ញា ឆ្នាំ២០២០នេះ បានប្រាប់បណ្ដាញព័ត៌មាន   ឲ្យដឹងថា ថ្ងៃដំបូងនៃដំណើរការបើកសាលារៀនឡើងវិញ នៅដំណាក់កាលទី២ បានប្រព្រឹត្តទៅដោយរលូន ខណៈគណៈគ្រប់គ្រងសាលាបានអនុវត្តការរៀបចំ តាមការណែនាំបានល្អរបស់ក្រសួង។
បើតាមលោក រស់ សុវាចា នៅពេលបើកដំណើរការសាលារៀនឡើងវិញនេះ មាតាបិតា បានរៀបចំ នំចំណីអាហារ ទឹកស្អាត ឲ្យកូនៗរបស់ពួកគាត់យកទៅតាមខ្លួនផងដែរ ដើម្បីធានាសុវត្ថិភាព។
អ្នកនាំពាក្យក្រសួងអប់រំ បានបញ្ជាក់ទៀតថា សម្រាប់គ្រឹះស្ថានសិក្សាសាធារណៈដែលមានសិស្ស ថ្នាក់ទី៩ និងថ្នាក់ទី១២ នៅទូទាំងប្រទេស បានចាប់ផ្តើមចូលរៀនឡើងវិញ នៅថ្ងៃទី០៧ ខែកញ្ញានេះ សម្រាប់ដំណាក់កាលទី២។ ចំណែកការអនុញ្ញាតឲ្យសិស្សគ្រប់កម្រិត ចូលរៀនឡើងវិញ មានសម្រាប់តែទីរួមខេត្តចំនួន៤ទេ គឺទីរួមខេត្តក្រចេះ ស្ទឹងត្រែង រតនគីរី និងមណ្ឌលគីរី។
លោក រស់ សុវាចា បានឲ្យដឹងថា មូលហេតុដែលក្រសួង សម្រេចអនុញ្ញាតឲ្យខេត្តទាំង៤ បើកសាលារៀនវិញគ្រប់កម្រិត ដោយសារតែខេត្តនេះ មានហានីភ័យឆ្លងជំងឺកូវីដ-១៩ ក្នុងកម្រិតទាប។ ក្រៅពីនេះ ក្រសួងអប់រំ យុវជន និងកីឡា បាន និងបន្តពិនិត្យលទ្ធភាពជាក់ស្តែងបើកដំណើរការ គ្រឹះស្ថានសិក្សាសាធារណៈ តាមរាជធានី-ខេត្តផ្សេងទៀត តាមទ្រង់ទ្រាយតូច និងឆ្លាស់វេនគ្នា។
លោកបន្ថែមថា ក្រៅពីនេះគ្រឹះស្ថានសិក្សាឯកជន ចំនួនប្រមាណ៣០០កន្លែង ពីកម្រិតមត្តេយ្យ ដល់ឧត្តមសិក្សា បាននិងកំពុងចាប់ផ្តើមបើកដំណើរការឡើងវិញ សម្រាប់ដំណាក់កាលទី២ ចាប់ពីថ្ងៃទី០៧ ខែកញ្ញានេះជាបន្តបន្ទាប់ ក្រោយពីក្រសួងអប់រំ ចុះពិនិត្យ និងវាយតម្លៃដោយផ្ទាល់ដល់ទីតាំងសាលា អំពីការអនុវត្តវិធានការណ៍សុវត្ថិភាពសុខភាព។
លោកសង្កត់ធ្ងន់ថា ទាំងគ្រឹះស្ថានសិក្សារដ្ឋ និងឯកជន ដំណើរការឡើងវិញ បានត្រូវអនុវត្តតាមសេចក្តីណែនាំ និងគោលការប្រតិបត្តិស្តង់ដារ សម្រាប់បើកដំណើរការគ្រឹះស្ថានសិក្សាឡើងវិញ ក្នុងបរិបទកូវីដ-១៩ របស់ក្រសួងអប់រំ យុវជន និងកីឡា៕
(ភ្នំពេញ)៖ កម្លាំងមន្ត្រីជំនាញស៊ីម៉ាក់ សហការជាមួយអាជ្ញាធរ រាជធានីភ្នំពេញ នៅថ្ងៃទី០៧ ខែកញ្ញា ឆ្នាំ២០២០នេះ បានជីកកាយដី ដើម្បីរៀបចំប្រព័ន្ធលូចម្រុះទឹក ក៏ប្រទះឃើញរូបចម្លាក់តោថ្មបុរាណដ៏ធំមួយទៀត ដែលបាក់ជា២កំណាត់ នៅជាប់ទន្លេ មុខក្រុមប្រឹក្សាអភិវឌ្ឍន៍កម្ពុជា ()។
នេះបើតាមការបញ្ជាក់ឲ្យដឹងពីលោក ហេង រតនា ប្រតិភូរាជរដ្ឋាភិបាល ទទួលបន្ទុកជាអគ្គនាយក មជ្ឈមណ្ឌលសកម្មភាពកម្ចាត់មីនកម្ពុជា () ប្រាប់មកបណ្តាញព័ត៌មាន   នៅរសៀលថ្ងៃទី០៧ ខែកញ្ញា ឆ្នាំ២០២០នេះ។
លោក ហេង រតនា បានបញ្ជាក់យ៉ាងដូច្នេះថា «នៅព្រឹកច័ន្ទទី០៧ ខែកញ្ញា ឆ្នាំ២០២០ ក្រុមប្រតិបតិ្តការ បោសសំអាតគ្រាប់ ដើម្បីសុវត្ថិភាព នៅការដ្ឋានមាត់ទន្លេ ខាងមុខក្រុមប្រឹក្សាអភិវឌ្ឍន៍កម្ពុជា បានរកឃើញតោថ្មចំនួនមួយទៀត ដែលបាក់ជា២កំណាត់»។
សូមរំលឹកថា កាលពីរសៀលថ្ងៃទី០៤ ខែកញ្ញា ឆ្នាំ២០២០ កម្លាំងមន្ត្រីជំនាញស៊ីម៉ាក់ បានរកឃើញ រូបចម្លាក់តោថ្មដ៏ធំមួយ ដែលត្រូវបានជីកឃើញ ក្នុងដីជម្រៅជាច្រើនម៉ែត្រ នៅមុខក្រុមប្រឹក្សាអភិវឌ្ឍន៍កម្ពុជា ()។
យ៉ាងណាក៏ដោយ មិនទាន់មានព័ត៌មានបញ្ជាក់អំពីប្រវត្តិតោថ្មនេះថា មានអាយុកាលប៉ុន្មានឆ្នាំ ឬកប់ក្នុងដីតាំងពីពេលណា ក៏មិនទាន់ដឹងនោះដែរ៕
(កំពង់ធំ)៖ លោក ឡាង សារូ អភិបាលរងស្រុកកំពង់ស្វាយ ខេត្តកំពង់ធំ បានអំពាវនាវឱ្យប្រជាពលរដ្ឋក្នុងមូលដ្ឋានទាំងអស់ត្រៀមបង្ការហានិភ័យចំពោះគ្រោះមហន្តរាយធម្មជាតិ ដែលអាចកើតឡើងជាយថាហេតុណាមួយ។
លោក ឡាង សារូ អំពាវនាវបែបនេះ បានធ្វើឡើងក្នុងវគ្គផ្សព្វផ្សាយស្តីពីផលប្រយោជន៍នៃការផ្តល់ព័ត៌មាន គ្រោះមហន្តរាយ និងការទំនាក់ទំនងគ្នានៅក្នុងសហគមន៍មូលដ្ឋាន ក្រោមប្រធានបទ «ព័ត៌មានអាចសង្គ្រោះជីវិតរបស់អ្នកបានពីគ្រោះមហន្តរាយ» នៅថ្ងៃទី០៧ ខែកញ្ញាឆ្នាំ២០២០ នៅសាលាឃុំកំពង់គោ ស្រុកកំពង់ស្វាយ ខេត្តកំពង់ធំ។
កម្មវិធីនេះ បានរៀបចំដោយគណកម្មការជាតិគ្រប់គ្រងគ្រោះមហន្តរាយ និងអង្គការសកម្មភាព ដើម្បីអភិវឌ្ឍន៍ () ក្រោមការឧបត្ថម្ភគាំទ្រដោយកម្មវិធីស្បៀងអាហារពិភពលោក រាជរដ្ឋាភិបាលជប៉ុន និង  ដោយមានការអញ្ជើញចូលរួមពីប្រជាពលរដ្ឋយ៉ាងច្រើន។
ជាមួយគ្នានេះ លោក ឡាង សារូ បានលើកឡើងថា ជារៀងរាល់ឆ្នាំ ទឹកជំនន់បានធ្វើឱ្យលិចលង់ភូមិដ្ឋាន និងតំបន់មួយចំនួនដែលបងប្អូនកំពុងរស់នៅ នៅពេលទឹកឡើងខ្លាំងតែយ៉ាងណាក៏ដោយលោកបានប្រាប់ទៅអាជ្ញាធរនិងមន្ត្រីជំនាញ ត្រូវចុះត្រួតពិនិត្យតាមដានជាប្រចាំ ដើម្បីរាយការណ៍ជូនអាជ្ញាធរខេត្ត ក្នុងការត្រៀមអន្តរាគមន៍ជួយប្រជាពលរដ្ឋ។ ក្នុងកិច្ចការត្រៀមបង្ការទុកជាមុនបងប្អូនត្រូវមានការទុកដាក់នូវឯកសារសំខាន់ៗ សម្ភារប្រើប្រាស់មួយចំនួនស្បៀងហូបចុកជាដើម។
លោកបានបន្តថា ដោយសារប្រព័ន្ធបច្ចេកវិទ្យាទំនើបបងប្អូនគ្រាន់តែភ្ជាប់ទូរស័ព្ទទៅប្រព័ន្ធ១២៩៤ និងមានការណែនាំពីគណកម្មការជាតិគ្រប់គ្រងគ្រោះមហន្តរាយពីគ្រោះទឹកជំនន់ និងគ្រោះមហន្តរាយផ្សេងៗទៀត ដោយឥតគិតថ្លៃ។
លោកក៏ផ្តាំផ្ញើដល់សមាជិកទាំងអស់ជួយផ្សព្វផ្សាយដល់ប្រជាពលរដ្ឋ ត្រូវឱ្យមានការប្រុងប្រយ័ត្នខ្ពស់ចំពោះក្រុមគ្រួសារ ជាពិសេសមនុស្សចាស់ ក្មេងតូចៗ នៅពេលមានខ្យល់ ឬភ្លៀងហាមជ្រកក្រោមដើមឈើ ត្រូវរកកន្លែងមានសុវត្ថិភាពជៀសវាងគ្រោះមហន្តរាយធម្មជាតិ ដូចជារន្ទះបាញ់ ខ្យល់កន្តាក់ រលំដើមឈើ រលំផ្ទះជាដើម ក្នុងនោះត្រូវប្រុងប្រយ័ត្នពីបញ្ហាសុខភាព ដោយហូបស្អាត ផឹកស្អាត រស់នៅស្អាត។
លោក ឡាង សារូ បានផ្តាំផ្ញើដល់ឪពុកម្តាយ ត្រូវជំរុញកូនឱ្យខិតខំសិក្សារៀនសូត្រ ជាពិសេសត្រូវជៀសឱ្យឆ្ងាយពីគ្រឿងញៀន ត្រូវគិតគូពីសុវត្ថិភាពតាមដងផ្លូវជៀសវាងគ្រោះថ្នាក់ចរាចរណ៍ ដោយនាំគ្នាគោរពច្បាប់ចរាចរណ៍ ពាក់មួកសុវត្ថិភាពក្នុងពេលបើកបរ ត្រូវបើកបរក្នុងល្បឿនកំណត់ បើកបរកុំជែងគ្នា និងកុំបើកបរក្រោមឥទ្ធិពលនៃគ្រឿងស្រវឹង ដើម្បីការពារអាយុជីវិតយើងទាំងអស់គ្នា។ ក្នុងកម្មវិធីផ្សព្វផ្សាយមានការរៀបចំដង្ហែរតាមគោយន្ត និងតាមការណូតផងដែរ៕
(ភ្នំពេញ)៖ ការិយាល័យមេធាវី ប៊ី អឹម ស៉ី លីហ្គល នៅថ្ងៃទី០៧ ខែកញ្ញា ឆ្នាំ២០២០នេះ បានចេញសេចក្ដីបំភ្លឺជាសាធារណៈមួយបញ្ជាក់ថា ឧត្តមសេនីយ៍ឯក ហ៊ាង ហ្វូខាយ អគ្គាធិការរង នៃអគ្គាធិការដ្ឋានក្រសួងមហាផ្ទៃ មិនមែនជាជនជាតិចិននោះទេ គឺជាជនជាតិខ្មែរពិតប្រាកដ មានស្រុកកំណើតនៅស្រុកកោះសូទិន ខេត្តកំពង់ចាម ហើយលោកក៏មិនចេះនិយាយ ឬសរសេរចិនអ្វីបន្ដិចនោះឡើយ ព្រមទាំងពុំមានតួនាទីជាអភិបាលក្រុមហ៊ុនអ្វីនោះទេ។
អង្គភាពព័ត៌មាន   សុំមិនធ្វើអត្ថាធិប្បាយ, ដោយសូមចុះផ្សាយសេចក្ដីបំភ្លឺទាំងស្រុងរបស់មេធាវីរបស់ឧត្តមសេនីយ៍ឯក ហ៊ាង ហ្វូខាយ៖
(ភ្នំពេញ)៖ នៅថ្ងៃទី០៧ ខែកញ្ញា ឆ្នាំ២០២០នេះ នគរបាលចរាចរណ៍ទូទាំងប្រទេសកម្ពុជា បានត្រួតពិនិត្យនិងផាកពិន័យលើយានយន្តសរុបចំនួន ៩៨៧គ្រឿងទៀត ក្នុងនោះមានម៉ូតូ ៧៤២គ្រឿង និងរថយន្ត ២៤៥គ្រឿង។ នេះបើតាមការបញ្ជាក់របស់ឧត្តមសេនីយ៍ឯក ឆាយ គឹមខឿន អគ្គស្នងការរង និងជាអ្នកនាំពាក្យ នៃអគ្គស្នងការដ្ឋាននគរបាលជាតិ ប្រាប់បណ្តាញព័ត៌មាន  ។
បើតាមអ្នកនាំពាក្យអគ្គស្នងការ, រយៈពេល១៣០ថ្ងៃ នៃការរឹតបន្ដឹងច្បាប់ចរាចរណ៍ផ្លូវគោក ដោយបង្កើនប្រាក់ពិន័យ តាមអនុក្រឹត្យលេខ៤៩ ពោលគឺថ្ងៃទី០១ ខែឧសភា ដល់ថ្ងៃទី០៧ ខែកញ្ញា ឆ្នាំ២០២០ នគរបាលចរាចរណ៍ទូទាំងប្រទេស បានត្រួតពិនិត្យ និងផាកពិន័យយានយន្តសរុបចំនួន ១៦៣៣៥៩គ្រឿង ក្នុងនោះមានម៉ូតូ ១២១១៩០គ្រឿង និងរថយន្តគ្រប់ប្រភេទ ៤១,១៦៩គ្រឿង។
បទល្មើសដែលត្រូវបានកត់សម្គាល់សម្រាប់ម៉ូតូ គឺភាគច្រើនអត់មួក ល្មើសសញ្ញា អត់ស្លាកលេខ និងស្រវឹង។ ដោយឡែកបទល្មើសសម្រាប់រថយន្ត គឺភាគច្រើនលើសល្បឿន លើសចំណុះ អត់ខ្សែក្រវាត់ ល្មើសសញ្ញា អត់ស្លាកលេខ ដឹកលើសទម្ងន់ អត់បណ្ណបើកបរ ប្រើប្រាស់ទូរស័ព្ទជាដើម។
ឧត្តមសេនីយ៍ឯក ឆាយ គឹមខឿន បានបន្តថា រយៈពេល ១៣០ថ្ងៃមកនេះ ការអនុវត្តតាមអនុក្រឹត្យថ្មី ក្នុងការផាកពិន័យយានយន្តល្មើស បានដំណើរការទៅយ៉ាងល្អប្រសើរ។ លោកបានថ្លែងអំណរគុណ និងកោតសរសើរដល់ជនរួមជាតិ ជាអ្នកប្រើប្រាស់ផ្លូវទាំងអស់ ដែលបានចូលរួមគោរពច្បាប់ចរាចរណ៍យ៉ាងល្អប្រសើរ រយៈពេលកន្លងមកនេះ ជាពិសេសកោតសរសើរ និងអរគុណ ដល់នគរបាលចរាចរណ៍ ដែលបានលះបង់ និងខិតខំប្រឹងប្រែងជំរុញការរឹតបន្តឹងចរាចរណ៍ ប្រកបដោយស្មារតីទទួលខុសត្រូវខ្ពស់បំផុត។
សូមបញ្ជាក់ថា សម្រាប់ថ្ងៃទី០៧ ខែកញ្ញា ឆ្នាំ២០២០នេះ គ្រោះថ្នាក់ចរាចរណ៍នៅទូទាំងប្រទេសកម្ពុជា ក៏បានកើតឡើងចំនួន ៦លើក ក្នុងនោះស្លាប់ ២នាក់ របួស ៧នាក់ (របួសធ្ងន់ ៧នាក់)៕
(ប៉ៃលិន)៖ កាលពីថ្ងៃទី៦ ខែកញ្ញា ឆ្នាំ២០២០ លោក ផាន់ ចាន់ធុល អភិបាលខេត្តប៉ៃលិន បានអញ្ជើញសំណេះសំណាលសួរសុខទុក្ខ និងប្រគល់ប័ណ្ណសមធម៌ ដែលជាកម្មវិធីផ្តល់សាច់ប្រាក់ ជូនប្រជាពលរដ្ឋដែលមានជីវភាពក្រីក្រ និងងាយរងគ្រោះដោយសារផលប៉ះពាល់នៃជំងឺកូវីដ-១៩ នៅក្នុងស្រុកសាលាក្រៅ និងក្រុងប៉ៃលិន ខេត្តប៉ៃលិន។
លោក ផាន់ ចាន់ធុល បានលើកឡើងថា ប័ណ្ណសមធម៌ ដែលបានចេញឱ្យប្រើប្រាស់ទូទាំងប្រទេសរបស់រាជរដ្ឋាភិបាលកម្ពុជា ដែលមានសម្តេចតេជោ ហ៊ុន សែន ជានាយករដ្ឋមន្ត្រី គឺមានអត្ថប្រយោជន៍ និងសារៈសំខាន់ណាស់សម្រាប់បងប្អូនប្រជាពលរដ្ឋគ្រួសារក្រីក្រ នូវកម្មវិធីផ្តល់សាច់ប្រាក់របស់រាជរដ្ឋាភិបាល ក្នុងអំឡុងជួបវិបត្តិកូវីដ-១៩នេះ ដោយគ្រួសារខ្លះមិនអាចចេញទៅប្រកបមុខរបរចិញ្ចឹមជីវភាពរស់នៅប្រចាំថ្ងៃបាន។
លោកអភិបាលខេត្ត បានបញ្ជាក់ថា សាច់ប្រាក់ដែលទទួលបាន តាមរយៈប័ណ្ណសមធម៌ គឺមិនមានការកាត់សូម្បីតែមួយកាកមួយសេនពីបងប្អូនឡើយ គឺរាល់សេវាទាំងអស់ជាបន្ទុករបស់រដ្ឋ ហើយនៅពេលបងប្អូនប្រជាពលរដ្ឋទៅបើកប្រាក់នៅក្រុមហ៊ុនវីងវេលុយ () គឺទទួលបានប្រាក់គ្រប់ចំនួន ឧទារហណ៍៖ ប្រសិនបើទទួលបាន ២០ម៉ឺនរៀល គឺត្រូវបាន២០ម៉ឺនរៀល ដូច្នេះមិនមានកាត់សេវាអ្វីទាំងអស់ ប្រសិនបើមានការកាត់ថ្លៃសេវា សូមបងប្អូនរាយការណ៍មកអាជ្ញាធរមូលដ្ឋាន ដើម្បីធ្វើដោះស្រាយជាបន្ទាន់ផងដែរ។
លោក ផាន់ ចាន់ធុល បានឱ្យដឹងថា បច្ចុប្បន្នស្ថានភាពជំងឺកូវីដ-១៩ នៅតែជាការព្រួយបារម្ភ មិនទាន់ស្រាកស្រាននៅឡើយ ដូចនេះសូមបងប្អូនប្រជាពលរដ្ឋនៅគ្រប់មូលដ្ឋានទាំងអស់មិនត្រូវភ្លេចខ្លួន ហើយបន្តថែរក្សាអនាម័យសុខភាពជាប្រចាំ ដោយលាងដៃជាមួយអាល់កុលឬសាប៊ូអោយបានញឹកញាប់ ទៅណាមកណាត្រូវពាក់ម៉ាស់ជានិច្ច ជាពិសេស ត្រូវខិតខំប្រកបមុខរបរ និងធ្វើស្រែចំការ ដាំដំណាំរួមផ្សេងៗដើម្បីរួមចំណែកលើកកម្ពស់ជីវភាពក្នុងគ្រួសារប្រចាំថ្ងៃ កុំយកពេលវេលាទំនេរទៅប្រព្រឹត្តិអំពើខុសច្បាប់ ដូចជាល្បែងស៊ីសងផ្សេងៗជាដើម ត្រូវអប់រំកូនចៅ និងខ្លួនឯងជាសចាកឆ្ងាយពីគ្រឿងញៀន។
បើតាមរបាយការណ៍របស់លោក ទឹម សុធីម ប្រធានមន្ទីរផែនការខេត្តប៉ៃលិន ប័ណ្ណសមធម៌ដែលប្រគល់ជូនដល់ប្រជាពលរដ្ឋ ជំហ៊ានទី៣ នាពេលនេះ គឺមន្ត្រីជំនាញ និងអាជ្ញាធរមូលដ្ឋាន បានធ្វើអត្តសញ្ញាណកម្មគ្រួសារក្រីក្រ ហើយបានរកឃើញប្រជាពលរដ្ឋដែលមានជីវភាពក្រីក្រ និងងាយរងគ្រោះដោយសារផលប៉ះពាល់នៃជំងឺកូវីដ-១៩” ដែលត្រូវទទួលប័ណ្ណសមធម៌ សរុបមានចំនួន ៣២១នាក់ ក្នុងនោះប្រភេទ ក្រ១ ចំនួន ១០៨នាក់ និងប្រភេទ ក្រ២ ចំនួន ២១៣នាក់៕
(ភ្នំពេញ)៖ រដ្ឋមន្ត្រីក្រសួងព័ត៌មាន លោក ខៀវ កាញារីទ្ធ បានថ្លែងថា សព្វថ្ងៃនេះ តម្លៃសារព័ត៌មានបានធ្លាក់ចុះ ដោយសារតែសកម្មភាព ដែលបង្កឡើងពីអ្នកសារព័ត៌មានដែលគ្មានវិជ្ជាជីវៈមួយចំនួន ហើយមូលហេតុនេះក៏ធ្វើឲ្យអ្នកសារព័ត៌មាន ដែលមានវិជ្ជាជីវៈបាត់បង់តម្លៃផងដែរ។
លោកថ្លែងបែបនេះ ក្នុងឱកាសអញ្ជើញជាអធិបតីក្នុងពិធីប្រគល់ពានរង្វាន់ ដល់អ្នកកាសែត ជ័យលាភី ក្នុងការ ប្រឡងសរសេរអត្ថបទសារព័ត៌មាន ក្នុងបរិបទកូវីដ-១៩ ដែលត្រូវបានរៀបចំឡើងដោយក្លិបអ្នកកាសែតកម្ពុជា នៅថ្ងៃទី០៧ ខែកញ្ញា ឆ្នាំ២០២០នេះ។
លោក ខៀវ កាញារីទ្ធ បានថ្លែងយ៉ាងដូច្នេះថា៖ «បច្ចុប្បន្ននេះយើងដឹងហើយថា តម្លៃអ្នកសារព័ត៌មានយើងមួយចំនួនធ្លាក់ចុះ ដោយសារតែអ្នកព័ត៌មាន ឥតវិជ្ជាជីវៈ។ គាត់រញ៉ែរញ៉ៃច្រើន ធ្វើឲ្យយើងជាអ្នកមានវិជ្ជាជីវៈធ្លាក់ចុះ»។
ក្នុងន័យនេះ រដ្ឋមន្ត្រីក្រសួងព័ត៌មាន ស្នើដល់ក្លិបអ្នកកាសែតកម្ពុជាផ្សព្វផ្សាយឲ្យបានកាន់តែទូលំទូលាយ ពីវិជ្ជាជីវៈអ្នកសារព័ត៌មាន ដើម្បីឲ្យមានអ្នកព័ត៌មានវិជ្ជាជីវៈច្រើន ដែលបានគិតគូរពីសង្គម។ លោកក្រើនរំលឹកថា អ្នកសារព័ត៌មានវិជ្ជាជីវៈ មិនមែនជាអ្នកសារព័ត៌មានចាំតែចម្លងគេ និងចេះតែជេរគេនោះទេ។
ពាក់ព័ន្ធនឹងជំងឺកូវីដ១៩ លោក ខៀវ កាញារីទ្ធ បានទាញចំណាប់អារម្មណ៍ថា បរិបទនេះបង្ហាញឲ្យឃើញពីប្រទេសនានា លើពិភពលោកសុទ្ធតែអាត្មានិយម។ លោកថា ប្រទេសនានាបានក្លាយជាបុគ្គលនិយម មិនរួបរួមគ្នាក្នុងការរកវិធីសាស្ត្រ ដើម្បីប្រយុទ្ធប្រឆាំងនឹងកូវីដ១៩ឡើយ។
រដ្ឋមន្រ្តីក្រសួងព័ត៌មាន រំលឹកថា កាលពីអតីតកាល ពេលកើតជំងឺសារ និងជំងឺអេដស៍ ពិភពលោកបានរួមគ្នាយ៉ាងល្អ ដើម្បីប្រយុទ្ធប្រឆាំងនឹងជំងឺទាំងនេះ។ ផ្ទុយមកវិញ សម្រាប់ជំងឺកូវីដ១៩ ប្រទេសនានាគិតតែពីប្រឹងរកវ៉ាក់សាំង ឲ្យបានលឿនជាងប្រទេសដទៃ ហើយនេះបណ្តាលមកពីពួកគេគិតលុយជាធំ។
ទោះបីជាយ៉ាងណាក៏ដោយ លោក ខៀវ កាញារីទ្ធ បានកោតសរសើរប្រជាពលរដ្ឋកម្ពុជា ដែលបាននិងកំពុងចូលរួមចំណែក ជាមួយរាជរដ្ឋាភិបាលយ៉ាងល្អប្រសើរ ក្នុងការប្រយុទ្ធប្រឆាំង នឹងជំងឺកូវីដ១៩។ លោកក៏អរគុណ ដល់ប្រជាពលរដ្ឋ ដែលបានជឿជាក់លើរាជរដ្ឋាភិបាល ក្នុងការប្រយុទ្ធប្រឆាំងនឹងជំងឺនេះ ទើបធ្វើឲ្យកម្ពុជា មិនមានអ្នកសារស្លាប់ដោយសារវាឡើយ។
ដោយឡែក លោក ប៉ែន បូណា ប្រធានក្លិបអ្នកកាសែតកម្ពុជា បានឡើងថ្លែងចំណាប់អារម្មណ៍ថា អ្នកព័ត៌មានបានដើរតួនាទីយ៉ាងសំខាន់ និងជាអ្នកជួរមុខ ក្នុងការផ្សព្វផ្សាយព័ត៌មាន ពាក់ព័ន្ធនឹងជំងឺកូវីដ១៩ ដោយមិនខ្លាចនឿយហត់ឡើយ។ លោកចាត់ទុកថា នេះជាសកម្មភាពដ៏ល្អ សម្រាប់សង្គមទាំងមូល៕

(ភ្នំពេញ)៖ នាយឧត្តមសេនីយ៍ ជួន សុវណ្ណ អនុប្រធានអាជ្ញាធរជាតិប្រយុទ្ធប្រឆាំងគ្រឿងញៀន នៅថ្ងៃទី០៧ ខែកញ្ញា ឆ្នាំ២០២០នេះ បានដឹកនាំមន្ត្រីរាជការក្រោមឱវាទ បានចូលរួមកាន់បិណ្ឌវេនទី៥ ជាមួយប្រជាពលរដ្ឋពុទ្ធបរិស័ទ នៅវត្តបុទុមវត្តី តាមប្រពៃណីទំនៀមទំលាប់របស់ប្រជាជនខ្មែរ។
បន្ទាប់ពីពិធីប្រារព្ធកិច្ចតាមប្រពៃណីព្រះពុទ្ធសាសនារួចមក នាយឧត្តមសេនីយ៍ ជួន សុវណ្ណ ក៏បានឆ្លៀតធ្វើការសំណេះសំណាលជាមួយប្រជាពលរដ្ឋពុទ្ធបរិស័ទ ដោយបានសង្កត់ធ្ងន់ពីគុណតម្លៃរួមដែល យើងទាំងអស់គ្នាទទួលបានពីសុខសន្តិភាព បង្កឱកាសគ្រប់បែបយ៉ាងឱ្យប្រជាពលរដ្ឋ និងសង្គមជាតិយើងបានអភិវឌ្ឍរីកចម្រើនដូចសព្វថ្ងៃ។
សូមជម្រាបថា ពិធីបុណ្យភ្ជុំបិណ្ឌជាពិធីបុណ្យមួយដែលធំជាងគេនៅក្នុងចំណោមពិធីបុណ្យទាំងអស់ចំពោះអ្នកកាន់ព្រះពុទ្ធសាសនា ហើយពិធីបុណ្យនេះមានរយៈពេល ១៥ថ្ងៃដោយចាប់ពីថ្ងៃ ១រោច ដល់ថ្ងៃ១៥រោច ខែភទ្របទ ពិធីបុណ្យនេះត្រូវបានប្រជាពលរដ្ឋខ្មែរ ដែលកាន់ព្រះពុទ្ធសាសនាប្រារព្ធឡើងជារៀងរាល់ឆ្នាំ។
យោងតាមឯកសារកត់ត្រាពីប្រវត្តិបុណ្យរបស់ខ្មែរបង្ហាញថា ការប្រារព្ធពិធីបុណ្យនេះ គឺដើម្បីបួងសួងឧទ្ទិសមគ្គផលកុសលផលបុណ្យទៅឱ្យមាតាបិតាញាតិកា ទាំង៧ សន្តានដែលបានចែកឋាន ដើម្បីឱ្យពួកគាត់មកទទួលយកកុសលផលបុណ្យទៅកើតក្នុងសុគតិភព ម្យ៉ងទៀតប្រជាពលរដ្ឋខ្មែរមានជំនឿថាអ្នកមានគុណបុព្វការីជន ឬសាច់ញាតិរបស់ពួកគេទាំងអស់ ដែលបានសាងបាបកាលពីនៅមានជីវិតរស់នៅ ហើយពេលចែកឋានទៅមិនដឹងចាប់ជាតិជាអ្វី ឬមានបាបទៅកើតជាប្រេត នឹងឡើងមក ទទួលកុសលផលបុណ្យនេះពីពួកគេផងដែរ នៅពេលពពួកប្រេតទាំងនោះត្រូវបានគេដោះលែងឱ្យមានសេរីភាពរយៈពេល១៥ថ្ងៃក្នុងថ្ងៃកាន់បិណ្ឌ។
ក្នុងពិធីបុណ្យកាន់បិណ្ឌវេនទី៥នេះដែរ នាយឧត្តមសេនីយ៍ ជួន សុវណ្ណ និងមន្ត្រីរាជការ បានវេរប្រគេនព្រះសង្ឃ ដែលគង់ចាំព្រះវស្សាសម្រាប់វត្តបុទុមវត្តី រួមមាន៖ សាដក់ចំនួន៣៦ ព្រមទាំងបច្ច័យ, អង្ករ ១០បាវ, មីខ្មែរ ២០កេស, ស្ករស០២បាវ, តែចំនួន៥០កញ្ចប់, ទឹកក្រូច២០កេស, ទឹកសុទ្ធ២០កេស៕
(ភ្នំពេញ)៖ ក្រុមជាប់ការសង្ស័យពាក់ព័ន្ធសកម្មភាពញុះញង់ចំនួន២០នាក់ ត្រូវបានកម្លាំងការិយាល័យប្រឆាំងគ្រឿងញៀន នៃស្នងការដ្ឋាននគរបាលរាជធានីភ្នំពេញ ឃាត់ខ្លួនជាបន្តបន្ទាប់ ជាមួយវត្ថុតាងមួយចំនួន ក្រោយពីកម្លាំងរបស់ការិយាល័យតាមឃាត់ខ្លួនជនសង្ស័យម្នាក់ផ្សេងទៀត ហើយរកឃើញដកហូតបានថ្នាំញៀន១កញ្ចប់ធំល្មមសម្រាប់ទុកជួញដូរ។
នេះបើតាមការបញ្ជាក់ប្រាប់អ្នកយកព័ត៌មានអង្គភាព   លោក ហាស់ កំសាន្ដ នៅព្រឹកថ្ងៃទី០៧ ខែកញ្ញា ឆ្នាំ២០២០នេះ ពីសំណាក់លោកវរសេនីយ៍ឯក រ៉ិច ម៉ិច នាយការិយាល័យប្រឆាំងគ្រឿងញៀន នៃស្នងការដ្ឋាននគរបាលរាជធានីភ្នំពេញ។
លោកវរសេនីយ៍ឯក រ៉ិច ម៉ិច បញ្ជាក់ទៀតថា ប្រតិបត្តិការបង្ក្រាបគ្រឿងញៀន១កញ្ចប់ធំល្មម ឃាត់ខ្លួនជនសង្ស័យម្នាក់ និងឈានដល់ការឃាត់ខ្លួនក្រុមញុះញង់ចំនួន២០នាក់ផ្សេងទៀតនេះ បានអនុវត្តឡើង ស្ថិតនៅចំណុចសំណង់មិនរៀបរយ ផ្លូវបេតុង (6) ភូមិ៣ សង្កាត់ស្រះចក ខណ្ឌដូនពេញ នាវេលាម៉ោង១៖៣០នាទីរម្លងអាធ្រាតឈានចូលថ្ងៃទី០៥ ខែកញ្ញា ឆ្នាំ២០២០។
លោកវរសេនីយ៍ឯក នាយការិយាល័យប្រឆាំងគ្រឿងញៀន នៃស្នងការដ្ឋាននគរបាលរាជធានីភ្នំពេញ បានឲ្យដឹងផងដែរថា នៅក្នុងរង្វង់ប្រតិបត្តិការបង្ក្រាបករណីញុះញង់ និងករណីជួញដូរគ្រឿងញៀននេះដែរ ក្រៅពីឃាត់ខ្លួនជនសង្ស័យទាំង២១នាក់ ហើយរកឃើញថ្នាំញៀន១កញ្ចប់ធំល្មម គឺកម្លាំងរបស់ការិយាល័យ ក៏បានដកហូតវត្ថុតាងពាក់ព័ន្ធសកម្មភាពមួយចំនួនទៀត មានដូចជា៖ ម៉ូតូចំនួន០៦គ្រឿង, រ៉ឺម៉កដឹកបន្លែចំនួន០១គ្រឿង, និងផាសអាប់ចំនួន០២គ្រឿង បន្ទាប់ពីទទួលបានបទបញ្ជាពីឧត្តមសេនីយ៍ឯក ស ថេត អគ្គស្នងការរង និងជាស្នងការនគរបាលរាជធានីភ្នំពេញ និងការអនុញ្ញាត្តតាមរយៈទូរស័ព្ទពីលោក សំ ឫទ្ធីវាសនា ព្រះរាជអាជ្ញារង នៃអយ្យការអមសាលាដំបូងរាជធានីភ្នំពេញ។
លោកបន្តថា ចំពោះជនសង្ស័យទាំង២១នាក់ ពាក់ព័ន្ធសកម្មភាពញុះញង់ និងជួញដូរគ្រឿងញៀន ជាមួយវត្ថុតាងទាំងឡាយ ពេលនេះកំពុងស្ថិតក្រោមការសាកសួរ នៅការិយាល័យជុំនាញរបស់លោក ក្នុងការកសាងសំណុំរឿងបញ្ជូនទៅកាន់សាលាដំបូងរាជធានីភ្នំពេញ ដើម្បីអនុវត្តតាមនិតិវិធី៕
(ភ្នំពេញ)៖ សម្តេចពញាចក្រី ហេង សំរិន ប្រធានរដ្ឋសភា នឹងអញ្ជើញថ្លែងសុន្ទរកថាទៅកាន់មហាសន្និបាតអន្តរសភាអាស៊ាន () លើកទី៤១ តាមប្រព័ន្ធវីដេអូ នៅថ្ងៃទី៨ ខែកញ្ញា ឆ្នាំ២០២០ស្អែកនេះ។
តាមកម្មវិធីនៅថ្ងៃស្អែកនេះ សម្តេចពញាចក្រី ហេង សំរិន ប្រធានរដ្ឋសភា នឹងអញ្ជើញចូលរួមក្នុងពិធីបើកមហាសន្និបាតលើកទី៤១ អន្តរសភាអាស៊ាន ដែលរដ្ឋសភាប្រទេសវៀតណាមធ្វើជាម្ចាស់ផ្ទះតាមប្រព័ន្ធវីដេអូ ពីវិមានរដ្ឋសភា។
បន្ទាប់ពីបើកជាផ្លូវការសម្តេចពញាចក្រី នឹងអញ្ជើញថ្លែងសុន្ទរកថាគន្លឹះ នៅក្នុងកិច្ចប្រជុំពេញអង្គនៃមហាសន្និបាតនោះ ជាមួយថ្នាក់ដឹកនាំសភាដែលជាសមាជិក។
មហាសន្និបាតអន្តរសភាអាស៊ានឆ្នាំនេះ ប្រារព្ធធ្វើក្រោមមូលបទ «ការទូតសភា ដើម្បីសម្រេចបានសហគមន៍អាស៊ាន ប្រកបដោយភាពស្អិតរមួត និងឆ្លើយតប»។ នេះជាលើកទី១ ហើយក្នុងប្រវត្តិសាស្រ្ត  ដែលការរៀបចំមហាសន្នបាតធ្វើឡើងតាមប្រព័ន្ធវីដេអូ ដោយសារការរាតត្បាតជំងឺកូវីដ១៩។
អន្តរសភាអាស៊ាន ដែលហៅកាត់ថា អាយប៉ា() ជាអង្គការអន្តរសភា តំណាងស្ថាប័ននីតិប្បញ្ញត្តិ នៃបណ្តាប្រទេសជាសមាជិកសមាគមន៍ប្រជាជាតិអាស៊ីអាគ្នេយ៍() ដែលមានប្រទេសជាសមាជិកដូចជា ប្រ៊ុយណេ ព្រះរាជាណាចក្រកម្ពុជា ឥណ្ឌូណេស៊ី ឡាវ ម៉ាឡេស៊ី មីយ៉ាន់ម៉ា សឹង្ហបុរី ថៃ វៀតណាម និងហ្វីលីពីន៕
(បន្ទាយមានជ័យ)៖ ក្នុងពិធីប្រកាសចូលកាន់តំណែងស្នងការថ្មី នៃស្នងការដ្ឋាននគរបាលខេត្តបន្ទាយមានជ័យ នៅព្រឹកថ្ងៃទី០៧ ខែកញ្ញា ឆ្នាំ២០២០នេះ នាយឧត្តមសេនីយ៍សន្ដិបណ្ឌិត នេត សាវឿន អគ្គស្នងការនគរបាលជាតិ បានអះអាងថា ឧត្តមសេនីយ៍ត្រី សិទ្ធិ ឡោះ ទទួលបានតំណែងជាស្នងការនេះ មិនមែនជាតំណែងធ្លាក់ពីលើមេឃនោះទេ។
នាយឧត្តមសេនីយ៍ សន្ដិបណ្ឌិត នេត សាវឿន បានគូសបញ្ជាក់ថា តំណែងជំនួសឧត្តមសេនីយ៍ទោ អាត់ ខែម នេះគឺជាមុខតំណែងបានដោយការខិតខំប្រឹងប្រែង លះបង់កម្លាំងកាយចិត្តរបស់លោកឧត្តមសេនីយ៍ត្រី សិទ្ធិ ឡោះ ពិសេសការការពារប្រជាពលរដ្ឋឲ្យរស់នៅបានសេចក្តីសុខ នៅតាមមូលដ្ឋានរបស់មន្ត្រីនគរបាលជាតិ កន្លងមកផងដែរ។
ទន្ទឹមគ្នានេះ នាយឧត្ដមសេនីយ៍ សន្តិបណ្ឌិត នេត សាវឿន បានណែនាំមន្ត្រីនគរបាលខេត្តបន្ទាយមានជ័យទាំងអស់ ត្រូវខិតខំការពារសន្តិសុខ រក្សាសុវត្ថិភាព សណ្ដាប់ធ្នាប់ ជូនប្រជាពលរដ្ឋក្នុងភូមិសាស្រ្តខេត្ត និងតាមមូលដ្ឋានក្រុង ស្រុកឲ្យបានសេចក្តីសុខល្អបន្ថែមទៀត។
នាយឧត្តមសេនីយ៍ បានបញ្ជាក់ទៀតថា កម្លាំងនគរបាលទាំងអស់ត្រូវចេញល្បាត និងការពារតាមគោលដៅសំខាន់ៗ នៅតាមទីប្រជុំជនចាត់តាំងកម្លាំងជំនាញ ចុះស្រាវជ្រាវរុករកមុខ សញ្ញាជនល្មើសផ្សេងៗ និងត្រូវអនុវត្តបង្ការ បង្រ្កាប និងធ្វើការត្រួតពិនិត្យអាវុធជាតិផ្ទុះ បង្រ្កាបការប្រើប្រាស់អាវុធខុសច្បាប់ នៅក្នុងភូមិសាស្រ្តខេត្ត និងតាមមូលដ្ឋានក្រុង ស្រុក រៀងៗខ្លួនឲ្យជាប្រចាំ។
នាយឧត្តមសេនីយ៍អគ្គស្នងការ បានសង្កត់ធ្ងន់ទៀតថា កម្លាំងនគរបាលត្រូវពង្រឹងកិច្ចសហការ ជាមួយអាជ្ញាធរមូលដ្ឋាន ស្ថាប័នសមត្ថកិច្ចជំនាញ និងកងកម្លាំងប្រដាប់អាវុធ ក្នុងកិច្ចប្រតិបត្តិការឲ្យបានល្អប្រសើរផងដែរ ពិសេសរឿងផ្ទៃក្នុងរបស់នគរបាលជាតិ ជារឿងសំខាន់ណាស់៕
(ភ្នំពេញ)៖ ក្រុមហ៊ុន ជីប ម៉ុង លែន បាន​ចូលរួម​​បដិភាគ​ជាមួយ​​សាលារាជ​ធានី​ភ្នំពេញ ដើម្បី​​​​ស្ថាបនា​​មហាវិថីថ្មីមួយ​ខ្សែ​ ភ្ជាប់​​ពី​​មហាវិថី​ឈ្នះ-ឈ្នះ​ (ផ្លូវទំនប់​កប់ស្រូវ) កាត់​​​មុខ​​គម្រោង ហ្រេ្គន ភ្នំពេញ ស៊ីធី ភ្ជាប់​នឹងផ្លូវលេខ​១០០៣ (ផ្លូវ​បត់​ទៅផ្សារ​ទំនើប អ៊ីអន ម៉ល សែនសុខ)។ 
ពិធី​បើក​ការដ្ឋាន​សាងសង់​​មហាវិថី​​ថ្មី ដែល​​មាន​​ប្រវែង​៥,៨៦​គីឡូម៉ែត្រ និង​ទទឹង​​៣០​ម៉ែត្រ​​នេះ​ ប្រារព្ធឡើង​នា​ព្រឹក​ថ្ងៃទី៧​ កញ្ញា ២០២០ មុខខ្លោងទ្វារគម្រោង​ហ្គ្រេន ភ្នំពេញ ស៊ីធី​។
សមិទ្ធិផល​​ដ៏​ថ្មី​​សន្លាង​​របស់សាលារាជធានីភ្នំពេញ​ នឹង​កាន់តែ​ផ្ដល់​ភាព​ងាយ​ស្រួល​ជូនប្រជាពលរដ្ឋ​​ ដែល​រស់នៅ​ក្នុង​តំបន់​នោះ​ក្នុង​ការ​ធ្វើ​​ចរាចរណ៍ និង​​ជំរុញ​ផ្នែកសេដ្ឋកិច្ចក្នុងតំបន់។
គម្រោងសាងសង់ផ្លូវមួយនេះនឹងផ្សារភ្ជាប់ ទៅរង្វង់មូលកាំកូស៊ីធី និងស្ពានព្រែកព្នៅបានយ៉ាងងាយស្រួល និងឆាប់រហ័ស ដោយឆ្លងកាត់គម្រោងហ្គ្រេនភ្នំពេញស៊ីធី។
មួយវិញទៀតវិថីនេះនឹងធ្វើឲ្យហ្គ្រេន​ ភ្នំពេញ ស៊ីធី កាន់តែខិតជិតទៅផ្សារទំនើបៗក្នុងតំបន់ មាន​ដូចជា ផ្សារទំនើប ជីប ម៉ុង សែនសុខ ផ្សារទំនើប អ៊ីអន ម៉ល សែនសុខ ផ្សារម៉ាក្រូ ផ្សារគ្លូប៊លហោស៍ដោយចំណាយពេលធ្វើដំណើរត្រឹមតែ៥នាទីប៉ុណ្ណោះ។
អគ្គនាយកក្រុមហ៊ុន ជីប ម៉ុង លែន លោក​ឧកញ៉ា​ លាង ហួង (ហេនរី) មាន​ប្រសាសន៍​ថា៖ «ក្រុមហ៊ុន ជីប ម៉ុង លែន មាន​​ចក្ខុវិស័យលើក​កម្ពស់ផាសុក​ភាព​នៃ​ការ​រស់​នៅ​របស់​ប្រជាលលរដ្ឋ​ឲ្យកាន់​​តែ​​ប្រសើរ ដូច្នេះ​​​​ក្រុមហ៊ុន​​ ជីប ម៉ុង លែន តែង​​តែ​ចូលរួម​ចំណែក​​ជាមួយ​រាជ​រដ្ឋាភិបាលកម្ពុជា​​ក្នុង​ការសាងសង់​សមិទ្ធផល​ផ្សេង​ៗ ដែល​នឹង​ផ្ដល់​អត្តប្រយោជន៍​ជូនពលរដ្ឋ​ទាំង​ក្នុង​តំបន់នោះ​ និង​ពលរដ្ឋ​មក​​ពី​គ្រប់​ទិសទី​​​»។
គួរបញ្ជាក់ថា ក្រុមហ៊ុន ជីប ម៉ុង លែន បាន​ចូលរួម​ចំណែក​ជាមួយ​សាលារាជធានី​ភ្នំពេញ​សាងសង់​ផ្លូវ​​ចាក់កៅស៊ូ​ប្រវែង៧៥៣ម៉ែត្រ​ ភ្ជាប់​ផ្លូវ​២៧១ ផ្លូវ៣៧១ និង​​មហាវិថីសម្តេចតេជោ ផ្លូវ ព្រម​ទាំង​ផ្លូវ​​បេតុង (ផ្លូវភ្លោះពាណិជ្ជកម្ម) ​ភ្ជាប់​ផ្លូវ​ម៉ុងឫទ្ធី​​ចូលក្នុង​សហគមន៍ពលរដ្ឋ​​ ក្នុង​​ខណ្ឌ​​សែនខុសជា​ដើម៕
(ព្រះវិហារ)៖ លោកឧត្តមសេនីយ៍ត្រី កង សៅគុណ មេបញ្ជាការកងរាជអាវុធហត្ថខេត្តព្រះវិហារ រួមជាមួយមេបញ្ជាការរង នាយការិយាល័យជាច្រើនរូបទៀតនៅព្រឹកថ្ងៃទី៧ ខែកញ្ញា ឆ្នាំ២០២០នេះ បានជួបសំណេះសំណាលសួរសុខទុក្ខ និងនាំអំណោយមានថវិកា និងសម្ភារចែកជូនមន្ត្រីអាវុធហត្ថដែលចូលនិវត្តន៍ របួស ពិការ ក្នុងឱកាសបុណ្យភ្ជុំបិណ្ឌប្រពៃណីជាតិ។
នៅក្នុងឱកាសនោះ លោកឧត្តមសេនីយ៍ត្រី កង សៅគុណ បានផ្តាំផ្ញើការសួរសុខទុក្ខពីសំណាក់នាយឧត្តមសេនីយ៍ សៅ សុខា អគ្គមេបញ្ជាការរងនៃកងយោធពលខេមរភូមិន្ទ និងជាមេបញ្ជាការកងរាជអាវុធហត្ថលើផ្ទៃប្រទេស ដែលជានិច្ចជាកាលតែងគិតគូរយកចិត្តទុកដាក់ជានិច្ចពីសុខទុក្ខ និងការរស់នៅរបស់មន្ត្រី និងពលអាវុធហត្ថគ្រប់ៗរូបពិសេសមន្ត្រី និងពលអាវុធហត្ថចូលនិវត្តន៍ក៍ដូចជាមន្ត្រី និងពលអាវុធហត្ថរងរបួស ពិការក្នុងការបំពេញភារកិច្ចកន្លងមកផងដែរ។
ក្នុងនាមបញ្ជាការដ្ឋានកងរាជអាវុធហត្ថខេត្តព្រះវិហារ លោកឧត្តមសេនីយ៍ត្រី កង សៅគុណ បានថ្លែងនូវការដឹងគុណ និងកោតសរសើរជានិច្ច ចំពោះវីរភាពដ៏អង់អាចក្លាហានរបស់មន្ត្រី និងពលអាវុធអាវុធហត្ថដែលបានចូលនិវត្តន៍ និងរងរបួសពិការ ដែលកន្លងមកបានខិតខំបំពេញតួនាទីភារកិច្ចក្នុងការចូលរួមចំណែករក្សាបាននូវសន្តិសុខ សណ្តាប់ធ្នាប់សង្គម បានយ៉ាងល្អប្រសើរជូនប្រទេសជាតិ និងប្រជាពលរដ្ឋ។
ដើម្បីឆ្លើយតបចំពោះគំរូវីរៈភាពដ៏អង់អាចក្លាហាននេះ ស្របពេលដែលប្រជាពលរដ្ឋខ្មែរ កំពុងប្រារព្វធ្វើពិធីបុណ្យភ្ជុំបិណ្ឌផងនោះ ក្នុងនាមមេបញ្ជាការកងរាជអាវុធហត្ថខេត្តព្រះវិហារ លោកឧត្តមសេនីយ៍ត្រី កង សៅគុណ បានឧបត្ថម្ភមន្ត្រីអាវុធហត្ថចូលនិវត្តន៍ របួស ពិការ ក្នុងម្នាក់ថវិកា ២០មុឺនរៀល អង្ករ ៥០គីឡូក្រាម ទឹកផ្លែឈើ ២កេស ទឹកសុទ្ធ២កេស និងមី២កេស ផងដែរ៕
(កណ្ដាល)៖ លោកឧត្តមសេនីយ៍ទោ ឈឿន សុចិត្ត ស្នងការនគរបាលខេត្តកណ្តាល បានក្រើនរំឮកដល់ប្រជាពលរដ្ឋនៅក្នុងមូលដ្ឋាន និងទូទាំងត្រូវប្រទេស សូមធ្វើដំណើរនៅលើដងផ្លូវនានា ត្រូវរួមគ្នាគោរពច្បាប់ចរាចរណ៍ មានការយោគយល់ អធ្យាស្រ័យឱ្យគ្នាទៅវិញទៅមក ក្នុងការធ្វើដំណើរ ដើម្បីសេចក្តីសុខ សុវត្ថិភាពទាំងអស់គ្នា នាឱកាសពិធីបុណ្យភ្ជុំបិណ្ឌ។
ការក្រើនរំឮកបែបនេះ របស់លោកឧត្តមសេនីយ៍ទោ ឈឿន សុចិត្ត បានធ្វើឡើងក្នុងឱកាសដែលលោកបានដឹកនាំមន្ត្រីក្រោមឱវាទរាប់បាត្រ ឆ្លងវេនបិណ្ឌទី៥ និងទី៦ នៅវត្តប្រជុំទី ក្រពើហាស្ថិតនៅ សង្កាត់ព្រែកឬស្សី ក្រុងតាខ្មៅ ខេត្តកណ្តាល ថ្ងៃទី៦ និងថ្ងៃទី៧ ខែកញ្ញា ឆ្នាំ២០២០នេះ។
ស្ថិតនៅក្នុងឱកាសនោះដែរ លោកឧត្តមសេនីយ៍ទោ ឈឿន សុចិត្ត ក៏បានអំពាវនាវដល់ពុទ្ធបរស័ទទាំងអស់ ត្រូវប្រុងប្រយ័ត្នជាប់ជានិច្ចនូវវិធានការការពារជំងឺកូវីដ-១៩ តាមការណែនាំរបស់ក្រសួងសុខាភិបាល មិនត្រូវធ្វេសប្រហែសឡើយ។
សូមជម្រាបថា ពិធីបុណ្យភ្ជុំបិណ្ឌជាពិធីបុណ្យមួយដែលធំជាងគេនៅក្នុងចំណោមពិធីបុណ្យទាំងអស់ចំពោះអ្នកកាន់ព្រះពុទ្ធសាសនា ហើយពិធីបុណ្យនេះមានរយៈពេល១៥ថ្ងៃ ដោយចាប់ពីថ្ងៃ១រោច ដល់ថ្ងៃ១៥រោច ខែភទ្របុត្រ ពិធីបុណ្យនេះត្រូវបានប្រជាពលរដ្ឋខ្មែរ ដែលកាន់ព្រះពុទ្ធសាសនាប្រារព្ធឡើងជារៀងរាល់ឆ្នាំ។
យោងតាមឯកសារកត់ត្រាពីប្រវត្តិបុណ្យរបស់ខ្មែរបង្ហាញថាការប្រារព្ធពិធីបុណ្យនេះ គឺដើម្បីបួងសួង ឧទ្ទិសមគ្គផលកុសលផលបុណ្យ ទៅឱ្យមាតា បិតា ញាតិកា ទាំង៧សន្តាន ដែលបានចែកឋាន ដើម្បីឱ្យពួកគាត់មកទទួលយកកុសលផលបុណ្យទៅកើតក្នុងសុគតិភព ម្យ៉ងទៀតប្រជាពលរដ្ឋខ្មែរមានជំនឿថាអ្នកមានគុណបុព្វការីជន ឬសាច់ញាតិរបស់ពួកគេទាំងអស់ ដែលបានសាងបាបកាលពីនៅមានជីវិតរស់នៅ ហើយពេលចែកឋានទៅមិនដឹងចាប់ជាតិជាអ្វី ឬមានបាបទៅកើតជាប្រេត នឹងឡើងមកទទួលកុសលផលបុណ្យនេះពីពួកគេផងដែរ នៅពេលពពួកប្រេតទាំងនោះត្រូវបានគេដោះលែងឱ្យមានសេរីភាពរយៈពេល១៥ថ្ងៃ ក្នុងថ្ងៃកាន់បិណ្ឌ៕
(កំពង់ធំ)៖ ដើម្បីអបអរសាទរខួបគម្រប់១០ឆ្នាំ របស់មជ្ឈមណ្ឌលកែសម្ផស្ស «ឌែម៉ូក្លីនិក» ក្រោមវត្តមានលោក ឌិន ស៊ីវុទ្ធី និងលោកស្រី ហូវ ដាណេ និង ព្រះភិក្ខុធម្មបាលោ ជ សុចាយ ព្រះគ្រូចៅអធិការវត្តឌួងសុរិយា (ហៅក្ដីដូង) បានចែករំលែកសេចក្តីស្រឡាញ់ជូនបងប្អូនទីទ័លក្រ និងជូនជាអំណោយ ដល់គ្រួសារងាយរងគ្រោះចំនួន១២០គ្រួសារ ដែលអញ្ជើញមកពីស្រុកកំពង់ស្វាយ និងក្រុងស្ទឹងសែន ខេត្តកំពង់ធំ។
ពិធីនេះ ត្រូវបានប្រារព្ធឡើង នៅក្នុងវត្តឌួងសូរិយា (ហៅក្តីដូង) នៅក្នុងឱកាសបុណ្យកាន់បិណ្ឌវេនទី៤ នាព្រឹកថ្ងៃទី០៦ ខែកញ្ញា ឆ្នាំ២០២០។
ថ្លែងក្នុងកម្មវិធីនេះ លោកស្រី ហូវ ដាណេ បានលើកឡើងថា ដើម្បីអបអរសាទរខួបគម្រប់១០ឆ្នាំ របស់មជ្ឈមណ្ឌលកែសម្ផស្ស (ឌែម៉ូក្លីនិក) និងដើម្បីផ្សារភ្ជាប់ក្តីស្រលាញ់ ដែលយើងសង្កេតឃើញថា ប្រជាពលរដ្ឋមួយចំនួន រស់នៅមានជីវភាពទីទ័លក្រ និងគ្រួសារងាយរងគ្រោះ ដូចនេះមជ្ឈមណ្ឌលយើង នឹងរៀបចំកម្មវិធីមួយជូនអំណោយ និងផ្ដល់សម្ភារជូនពួកគាត់សម្រាប់ដោះស្រាយ បានមួយរយៈក្នុងសម័យ -១៩ ហើយអំណោយមនុស្សធម៌ ចែកជូនគ្រួសាររងគ្រោះនេះ គឺដោយមានការសហការ ជាមួយមជ្ឈមណ្ឌលកែសម្ផស្ស «ឌែម៉ូក្លីនិក» ដើម្បីរួមចំណែកជាមួយអាជ្ញាធរ ក្នុងការដោះស្រាយនូវជីវភាព ឲ្យប្រជាពលរដ្ឋនៅក្នុងមូលដ្ឋាន ហើយក៏ជាកុសលផលបុណ្យមួយធ្វើឲ្យយើងទាំងអស់គ្នា កាត់បន្ថយទុក្ខលំបាកផ្សេងៗផងដែរ។
ព្រះភិក្ខុធម្មបាលោ ជ សុចាយ បានសំដែងនូវការអរគុណយ៉ាងខ្លាំង ចំពោះមជ្ឈមណ្ឌលកែសម្ផស្ស «ឌែម៉ូក្លីនិក» ដែលបានយកអំណោយចែកជូន ដល់ញោមញាតិនាពេលនេះ ទោះជាអំណោយទាំងនេះ មានចំនួនតិចតួចស្តួចស្តើង ក៏ពិតមែនតែវាអាចជួយសម្រាល ដល់ភាពខ្វះខាតរបស់ញោមញាតិ ជាពុទ្ធបរិស័ទ ហើយក៏ដើម្បីរួមចំណែកជួយរំលែកទុក្ខលំបាក របស់រាជរដ្ឋាភិបាលផងដែរ។
ព្រះអង្គ ក៏បានអំពាវនាវដល់បងប្អូនប្រជាពលរដ្ឋឲ្យជាសឆ្ងាយ ពីអំពើពាលាអបាយមុខទាំងបីរួមមាន ស្រី ស្រា ល្បែង ដែលធ្វើឲ្យសង្គមជាតិ និងគ្រួសារបាត់បង់ប្រាក់កាស ធ្វើឲ្យអន្តរាយដល់ខ្លួនឯង រួមទាំងធ្វើឲ្យអសន្តិសុខនៅក្នុងសង្គមទៀតផង។
ព្រះអង្គ បានមានសង្ឍដីការទៀតថា សូមឲ្យបងប្អូនប្រជាពលរដ្ឋទាំងអស់គ្នា ត្រូវបង្កើនការប្រុងប្រយ័ត្នឲ្យបានទ្វេដង ជាពិសេស អនុវត្តឲ្យបានខ្ជាប់ខ្ជួននូវអនុសាសន៍ សម្តេចតេជោ ហ៊ុន សែន ក៏ដូចជាសារអប់រំនានារបស់ក្រសួងសុខាភិបាល ក្នុងនេះ ត្រូវអនុវត្តវិធានការអនាម័យ ស្អាត ៣យ៉ាង ជាប្រចាំ, ការប្រើម៉ាស ឬកន្សែង ឬក្រម៉ា ខ្ទប់មាត់ ច្រមុះ ហើយត្រូវរក្សាគម្លាតសុវត្ថិភាព និងមិនត្រូវជួបជុំមានលក្ខណៈប្រមូលផ្តុំឡើយ និងគោរពច្បាប់ចរាចរណ៍ផ្លូវគោក ទាំងអស់គ្នា ហើយចៀសឲ្យឆ្ងាយ ពីគ្រឿងញៀន ព្រោះគ្រឿងញៀនបានបំផ្លាញខ្លួនឯង គ្រួសារនិងសង្គមជាតិ។
ក្នុងពិធីនោះ លោក និងលោកស្រី ក៏បានជូនបច្ច័យបួន ដល់ព្រះសង្ឃដែលគង់នៅវត្តឌួងសូរិយា (ហៅវត្តក្ដីដូង) ចំនួន ៣០អង្គ ក្នុងមួយអង្គចំនួន ២ម៉ឺនរៀល និងសាដកចំនួន១ ព្រមទាំងប្រគេនសម្ភារសម្រាប់វត្តដូចជា៖ អង្ករ៥បាវ មី១០កេះ ទឹកក្រូច១០កេះ ទឹកសុទ្ធ ១០កេះ និងបច្ច័យកសាងចំនួន៤លានរៀល។
គួរបញ្ជាក់ផងដែរថា ដើម្បីចែករំលែកក្តីស្រឡាញ់ ជូនបងប្អូនទីទ័លក្រចំនួន១២០គ្រួសារ ក្នុងមួយគ្រួសារទទួលបាន៖ ភួយ១ មី១កេះ អង្ករ១០គីឡូ ក្រាមថវិកា១ម៉ឺនរៀល និងទឹកអាកុល១ដប៕
(កណ្ដាល)៖ លោកឧត្តមសេនីយ៍ត្រី សំ តុលា មេបញ្ជាការកងរាជអាវុធហត្ថខេត្តកណ្ដាល បានថ្លែងអំណរគុណ ដឹងគុណជានិច្ច និងកោតសរសើរចំពោះអតីតយុទ្ធជនទាំងអស់ ដែលបានលះបង់សាច់ស្រស់ ឈាមស្រស់ ទាំងប្រាជ្ញាស្មារតីក្នុងការបំពេញការងារបម្រើប្រជាជន និងជាតិមាតុភូមិ នាពេលកន្លងមក។
ការថ្លែងអំណរគុណបែបនេះ របស់លោកឧត្តមសេនីយ៍ត្រី សំ តុលា បានធ្វើឡើងក្នុងឱកាសអញ្ជេីញជួបសំណេះសំណាល លើកទឹកចិត្តសួរសុខទុក្ខ និងចែកអំណោយជូនដល់នាយ នាយរងអាវុធហត្ត ដែលមានរបួសពិការ ចូលសោធននិវត្តន៍ និងអតីតយុទ្ធជន ដែលបានផ្ទេរទៅទទួលរបបសន្តិសុខសង្គម នៅក្រសួងសង្គមកិច្ច អតីតយុទ្ធជន និងយុវនីតិសម្បទា ឆ្នាំ២០១៨-២០១៩ កាលពីចុងសប្ដាហ៍នេះ។
លោកឧត្តមសេនីយ៍ត្រី សំ តុលា បានលើកឡើងថា ដោយអនុវត្តតាមអនុសាសន៍ដឹកនាំរបស់នាយឧត្តមសេនីយ៍ សៅ សុខា អគ្គមេបញ្ជាការរង នៃកងយោធពលខេមរភូមិន្ទ មេបញ្ជាការកងរាជអាវុធហត្ថលេីផ្ទៃប្រទេស និងនាយឧត្តមសេនីយ៍ គន់ គីម ទេសរដ្ឋមន្រ្តី និងជាអគ្គលេខាធិការ សមាគមន៍អតីតយុទ្ធជនកម្ពុជា ជានិច្ចជាកាលនាយឧត្តមសេនីយ៍ទាំងទ្វេ តែងតែយកចិត្តទុកដាក់គិតគូរពីសុខទុក្ខ និងជីវភាពរស់នៅរបស់កងកម្លាំងគ្រប់រូបដោយមនទុកឱ្យលំបាកវេទនានោះឡើយ។
ជាមួយគ្នានេះដែរ លោកឧត្តមសេនីយ៍ត្រី ក៏បានពាំនាំមកនូវការសាកសួរសុខទុក្ខ និងការជូនពរជ័យក្នុងឱកាសបុណ្យ ភ្ជុំបិណ្ឌនេះពីសំណាក់នាយឧត្តមសេនីយ៍ជូនចំពោះនាយ នាយរងអាវុធហត្ថចូលនិវត្តន៍ជន របួស ពិការ និងអតីតយុទ្ធជនផងដែរ។
ស្ថិតនៅក្នុងឱកាសនោះដែរលោកឧត្តមសេនីយ៍ត្រីក៏បានចែកជូនអំណោយរួមមាន៖ អង្ករ ទឹកសុទ្ធ មី ទឹកសុីអុីវ ទឹកត្រី ក្រម៉ា និងថវិកាជូនអាវុធហត្ថជានិវត្តន៍ជន របួសពិការ និងអតីតយុទ្ធជនទាំងអស់ និងសូមជួបតែពុទ្ធពរ ទាំងបួនប្រការកុំបី ឃ្លៀងឃ្លាតឡើយ៕
(កំពត)៖ នាយឧត្តមសេនីយ៍ ជៀង អំ រដ្ឋលេខាធិការក្រសួងការពារជាតិ និងលោកស្រី នៅថ្ងៃទី០៧ ខែកញ្ញា ឆ្នាំ២០២០នេះ បានដឹកនាំគណៈប្រតិភូនាយទាហានក្រសួងការពារជាតិ ជួបសំណេះ សំណាលសួរសុខទុក្ខនាយទាហាន ពលទាហាន និងយោធិនពិការ នៅភូមិអភិវឌ្ឍន៍យោធិនពិការ៣១៧ តាកែនកោះស្លា និងនាំយកអំណោយរបស់សម្តេចពិជ័យសេនា ទៀ បាញ់ ឧបនាយករដ្ឋមន្ត្រី រដ្ឋមន្ត្រីក្រសួង ការពារជាតិ ចែកជូនក្នុងឱកាសពិធីបុណ្យភ្ជុំបិណ្ឌ នៅស្រុកឈូក ខេត្តកំពត។
បើតាមរបាយការណ៍របស់នាយឧត្តមសេនីយ៍ឯក ទិត្យ ម៉េងឡុង អគ្គនាយករងយោធសេវា និងនាយកភូមិអភិវឌ្ឍន៍យោធិន ពិការ ៣១៧កោះស្លា បានរាយការណ៍ជូនឱ្យបានជ្រាបអំពី សភាពការណ៍រួមនៅក្នុងមជ្ឈមណ្ឌលមាន ចំនួន២៥១គ្រួសារ ទាំងយោធិនពិការ, លោកគ្រូ អ្នកគ្រូបង្រៀន និងសិស្ស។
នាយឧត្តមសេនីយ៍ឯក ទិត្យ ម៉េងឡុង បានបន្តថា វិស័យសិក្សាធិការ ភូមិអភិវឌ្ឍន៍យោធិនពិការ ៣១៧កោះស្លា មន្ទីរពេទ្យបង្អែកដែលមានអាគារសម្ភពព្យាបាលជំងឺទូទៅជំងឺឆ្លង, អគារសំរាកព្យាបាលនិងអាហារដ្ឋាន។ មជ្ឈមណ្ឌលមានវត្ត១ មានព្រះវិហារ, មានព្រះសង្ឃគង់ចាំព្រះវស្សា។ មជ្ឈមណ្ឌលមានផ្សារទំហំ៨០ គុណ៣០០ម៉ែត្រ មានអាជីវករលក់ដូរជាង១១០តូប។ មានបណ្ដាញចូលមកធ្វើឱ្យបងប្អូនមានអគ្គីសនីប្រើប្រាស់គ្រប់ក្រុមគ្រួសារ និងមានផ្លូវល្អទៀតផង។
ថ្លែងក្នុងពិធីសំណេះសំណាលជាមួយយោធិនពិការ និងក្រុមគ្រួសារក្នុងឱកាសនោះ នាយឧត្តមសេនីយ៍ ជៀង អំ បានពាំនាំនូវការសាកសួរសុខទុក្ខពីសម្តេចពិជ័យសេនា ទៀ បាញ់ ជាពិសេសសម្តេចតេជោ ហ៊ុន សែន នាយករដ្ឋមន្ត្រីនៃកម្ពុជា និងសម្តេចកិត្តិព្រឹទ្ធបណ្ឌិត ប៊ុន រ៉ានី ហ៊ុនសែន ប្រធានកាកបាទក្រហមកម្ពុជា ដែលជានិច្ចកាលតែងតែគិតគូរដល់សុខទុក្ខនាយទាហាន ពលទាហាន ព្រមទាំងក្រុមគ្រួសាររបស់បងប្អូនយោធិនពិការគ្រប់ពេលវេលា។
នាយឧត្តមសេនីយ៍ ជៀង អំ បានបន្តថា ថ្នាក់ដឹកនាំរាជរដ្ឋាភិបាលដែលមានសម្ដេចតេជោ ហ៊ុន សែន និងសម្តេចកិត្តិព្រឹទ្ធិបណ្ឌិត ប៊ុន រ៉ានី ហ៊ុនសែន និងថ្នាក់ដឹកនាំក្រសួងការពារជាតិ តែងតែដឹងគុណជានិច្ចចំពោះវីរភាព អង់អាចក្លាហានរបស់បងប្អូនជនពិការដែលបានលះបង់សាច់ឈាម ដើម្បីបុព្វហេតុជាតិ និងមាតុភូមិក្នុង អំឡុងសម័យសង្គ្រាមស៊ីវិលកន្លងមក។ ហេតុនេះ ហើយបានជាសម្ដេចតេជោ និងសម្តេចកិត្តិព្រឹទ្ធបណ្ឌិតបានផ្ដល់នូវអ្វីៗទាំងអស់គ្រប់បែបយ៉ាង ដើម្បីធ្វើឱ្យជីវភាពរស់នៅរបស់បងប្អូនព្រមទាំងក្រុមគ្រួសាររបស់យោធិនពិការកាន់តែប្រសើរពីមួយថ្ងៃទៅមួយថ្ងៃ។
នាយឧត្តមសេនីយ៍ ក៏បានកោតសសើរចំពោះនាយហាន និងពលទាហាន យោធិនពិការ៣១៧ ដែលរក្សាបាននូវប្រពៃណី សីលធម៌ អត្តចរិក និងវិន័យរបស់កងយោធពលខេមរភូមិន្ទ ដោយកន្លងមកពុំដែលធ្វើអំពើអ្វីមិនសមរម្យ បង្កការលំបាកដល់រាជរដ្ឋាភិបាលក្នុងការដោះស្រាយឡើយ។
ក្នុងឱកាសដែលពិភពលោកសព្វថ្ងៃកំពុងរងនូវការរីករាលដាលនៃជំងឺកូវីដ-១៩ នាយឧត្តមសេនីយ៍ ក៏បានផ្តាំផ្ញើដល់យោធិនពិការ និងក្រុមគ្រួសារទាំងអស់បន្តបង្កើនការប្រុងប្រយ័ត្នខ្ពស់ និងចូលរួមទប់ស្កាត់ និងការពារជំងឺឆ្លងដ៏កាចសាហាវនេះត្រូវធ្វើអនាម័យឱ្យបានទៀងទាត់ដូចជា៖ ពាក់ម៉ាស លាងដៃនឹងសាប៊ូ។
អំណោយរបស់សម្តេចពិជ័យសេនា ទៀ បាញ់ ដែលនាំមកចែកជូនដល់បងប្អូនយោធិនក្នុងឱកាសនោះរួមមាន៖ ក្នុង១ គ្រួសារទទួលបានមី៥កញ្ចប់, ត្រីខ៥កំប៉ុង, ទឹកដោះគោ ១កំប៉ុង, ស្កសរ ១គីឡូក្រាម និងថវិកា ៣ម៉ឺនរៀល និងជូនដល់ភូមិអភិវឌ្ឍន៍យោធិនពិកា៣១៧ ចំនួន ៥លាន ៩៤ម៉ឺនរៀល ព្រមទាំងប្រគេនស្លាដក, បច្ច័យថ្វាយព្រះសង្ឃព្រមទាំងដូនជី តាជីទៀតផង៕
(ស្វាយរៀង)៖ លោកស្រីកិត្ដិសង្គហបណ្ឌិត ម៉ែន សំអន ឧបនាយករដ្ឋមន្ត្រី រដ្ឋមន្រ្ដីក្រសួងទំនាក់ទំនងជាមួយរដ្ឋសភា ព្រឹទ្ធសភា និងអធិការកិច្ច បានបញ្ជាក់ថា រាជរដ្ឋាភិបាលកម្ពុជា ក្រោមការដឹកនាំដោយសម្តេចតេជោ ហ៊ុន សែន បានប្រែក្លាយខេត្តស្វាយរៀង ពីតំបន់សមរភូមិក្តៅ និងតំបន់ខ្លះនៅអសន្តិសុខ មកជាខេត្តមួយដែលពោរពេញទៅដោយសក្តានុពល វិនិយោគរួមមាន៖ តំបន់សេដ្ឋកិច្ចពិសេស រោងចក្រ សហគ្រាសតូចធំ ហេដ្ឋារចនាសម្ព័ន្ធខ្វាត់ខ្វែង មន្ទីរពេទ្យ វត្តអារាម និងសាលារៀនជាដើម។
ការបញ្ជាក់បែបនេះរបស់លោករីកិត្ដិសង្គហបណ្ឌិត ម៉ែន សំអន បានធ្វើឡើងក្នុងពិធីចុះសួរសុខទុក្ខ និងសំណេះសំណាលជាមួយអតីតយុទ្ធជនចំនួន ៤០០គ្រួសារ រស់នៅក្នុងភូមិជីកដី ឃុំអណ្ដូងត្របែក ស្រុករមាសហែក ខេត្ដស្វាយរៀង នៅថ្ងៃទី០៧ ខែកញ្ញា ឆ្នាំ២០២០នេះ។
ថ្លែងក្នុងឱកាសនោះ លោកស្រីឧបនាយករដ្ឋមន្ត្រី ក៏បានពាំនាំការផ្តាំផ្ញើសួរសុខទុក្ខពីសំណាក់សម្ដេចតេជោ ហ៊ុន សែន នាយករដ្ឋមន្រ្ដីនៃកម្ពុជា និងសម្ដេចកិត្ដិព្រឹទ្ធបណ្ឌិត ប៊ុន រ៉ានី ហ៊ុនសែន ប្រធានកាកបាទក្រហមកម្ពុជា ដែលជានិច្ចជាកាលសម្ដេចទាំងទេ្វតែងតែគិតគូរដល់សុខទុក្ខអតីតយុទ្ធជននៅទូទាំងប្រទេស ដែលបានចូលរួមចំណែករំដោះថែរក្សាការពារប្រជាជនកម្ពុជាកន្លងមក។
លោកស្រីកិត្ដិសង្គហបណ្ឌិត ម៉ែន សំអន បានបន្តថា ក្រោមការដឹកនាំប្រកបដោយគតិបណ្ឌិតរបស់សម្ដេចតេជោ ហ៊ុន សែន ជាប្រធានសមាគមអតីតយុទ្ធជនកម្ពុជា បានដឹកនាំប្រទេសឆ្លងកាត់ ពីដំណាក់ កាលដ៏សែន ស្មុគស្មាញរហូតទួលបាននូវសុខសន្តិភាព និងសម្រេចបានសមិទ្ធផលធំៗជាប្រវតិ្ដសាស្រ្ដប្រកបដោយជោគជ័យ និងមានការអភិវឌ្ឍលើគ្រប់វិស័យ។ ជោគជ័យទាំងអស់នេះ ក៏មិនអាចកាត់ផ្ដាច់បានពីគុណបំណាច់ និងស្នាដៃនៃការចូលរួមចំណែករបស់អតីតយុទ្ធជន ដែលមានវត្ដមាននៅទីនេះដែរ។
ទន្ទឹមនោះផងដែរ សម្តេចបានយកចិត្ដទុកដាក់ និងគិតគូរអំពីរបបសន្ដិសុខសង្គមប្រចាំខែជូនអតីតយុទ្ធជន គិតគូរពីការបាត់បង់សមត្ថភាពការងារ ពិការភាព និងការគិតគូរអំពីប្រសិទ្ធភាព នៃនីតិវិធីផ្ដល់ប្រាក់របបឧបត្ថម្ភផ្សេងៗឱ្យបានឆាប់រហ័សប្រកបដោយតម្លាភាព សំដៅលើកកំពស់ជីវភាពបងប្អូន អតីតយុទ្ធជនឱ្យកាន់តែល្អប្រសើរឡើង និងការគិតគូរនិងឧបត្ថម្ភដល់ប្រជពលរដ្ឋក្រីក្រ ដែលរងផលប៉ះពល់ដោយសារជំងឺកូវីដ-១៩។
លោកស្រីក៏បានអំពាវនាវឱ្យប្រជាពលរដ្ឋទាំងអស់គ្នា ត្រូវចូលរួមថែរក្សាសុខសន្តិភាព និងការអភិវឌ្ឍន៍ និងត្រូវចូលរួមគោរព និងអនុវត្តឱ្យបានខ្ជាប់ខ្ជួននូវគោលការណ៍ រក្សាគម្លាតសង្គម រក្សាអនាម័យឱ្យបានល្អ រួមជាមួយនឹងវិធានការនានាតាមការកំណត់របស់ក្រសួងសុខាភិបាល ដោយ ត្រូវបន្តរក្សាការប្រុងប្រយ័ត្នខ្ពស់ក្នុងការបង្ការ និងការពារនូវការឆ្លងរីករាលដាលនៃជំងឺកូវីដ-១៩ រលកទី២ ខណៈពេលដែលពិភពលោកកំពុងប្រឈមមុខនឹងការរាត្បាតយ៉ាងខ្លាំង។
អំណោយដែលបានចែកជូននៅពេលបនេះ រួមមាន៖ អង្ករ ២៥គីឡូក្រាម, មី ១កេស, ត្រីខកំប៉ុង១យួរ, ទឹកត្រី ១យួរ, អាវយឺត២, អំបិល ១គីឡូក្រាម, អាវ និងមួកគណបក្សប្រជាជនកម្ពុជាម្នាក់១ និងថវិកាមួយចំនួន។
លោកស្រីក៏បានកាត់ខ្សែរបូរសម្ពោធដាក់ឱ្យប្រើប្រាស់ជាផ្លូវការនូវស្នាក់ការគណបក្សប្រជាជនកម្ពុជា ភូមិជីកដី ឃុំអណ្ដូងត្របែក ស្រុករមាសហែក ខេត្ដស្វាយរៀង នាឱកាសនោះផងដែរ៕
(ភ្នំពេញ)៖ លោក ឃាង ពុទ្ធី ប្រធានក្រុមប្រឹក្សាភិបាលសមាគមអ្នកជំនាញអចលនទ្រព្យ បានចែករំលែកនូវចំណេះជំនាញរបស់ខ្លួន ពីវិធីសាស្ត្រទិញអចលនទ្រព្យ ឲ្យបានត្រឹមត្រូវជៀសវាងមានវិវាទនៅពេលអនាគត ដែលនាំឲ្យមានភាពស្មុគស្មាញ ឬអាចឡើងដល់តុលាការជាដើម។
តាមរយៈកម្មវិធីភ្ញៀវពិសេសប្រចាំសប្តាហ៍របស់ទូរទស្សន៍   អ្នកជំនាញវិស័យអចលនទ្រព្យរូបនេះ បានលើកឡើងនូវវិធីសាស្ត្រមួយចំនួនក្នុងការទិញអចលនទ្រព្យរួមមាន៖
១៖ ត្រូវទិញអចលនទ្រព្យ ដែលមានបណ្ណកម្មសិទ្ធិច្បាស់លាស់ (ប្លង់រឹង)។ លោកពន្យល់ថា ប្លង់កម្មសិទ្ធិនេះ គឺជាឯកសារដ៏សំខាន់ណាស់ សម្រាប់អ្នកទិញអចលនទ្រព្យ ដែលមានទទួលស្គាល់ពីស្ថាប័នជំនាញ និងទទួលស្គាល់ពីអាជ្ញាធរ។
២៖ ការបង់ប្រាក់ត្រូវឯកសារប្រគល់-ទទួលច្បាស់លាស់ ឬអាចមានដឹងឮពីមេធាវី ទោះបីជាភាគីអ្នកទិញអ្នកលក់ជាមនុស្សស្គាល់ក៏ដោយ គឺត្រូវតែធ្វើដើម្បីទំនុកចិត្ត។
៣៖ ត្រូវចុះទៅមើលទីតាំងអចលនទ្រព្យដោយផ្ទាល់ ដើម្បីដឹងឲ្យច្បាស់អំពីទីតាំង ជៀសវាងមានបញ្ហានៅថ្ងៃក្រោយ។ ឧទាហរណ៍ ទិញដីកន្លែងនេះ តែដីទទួលបាននៅកន្លែងផ្សេង ដែលជាហេតុនាំឲ្យមានបញ្ហា ។
៤៖ ត្រូវមានការកំណត់ព្រំអចលនទ្រព្យ ឲ្យបានច្បាស់លាស់ និងត្រឹមត្រូវ កុំឲ្យមានបញ្ហាមិនច្បាស់លាស់នៅថ្ងៃក្រោយ។
លោកបន្តថា នៅពេលដែលអ្នកទិញអចលនទ្រព្យ អាចអនុវត្តបានបែបនេះ នឹងជួយកាត់បន្ថយបាននូវបញ្ហាប្រឈមនានា ដែលនឹងអាចកើតមានឡើងនៅពេលអនាគត៕
ព័ត៌មានសម្អិតអំពីវិធីសាស្ត្រទិញអចលនទ្រព្យ ឲ្យបានត្រឹមត្រូវជៀសវាងវិវាទ សូមទស្សនាវីដេអូនៃកិច្ចសម្ភាសរបស់ទូរទស្សន៍   ដូចខាងក្រោម៖
(កំពង់ចាម)៖ នៅព្រឹកថ្ងៃទី០៧ ខែកញ្ញា ឆ្នាំ២០២០ លោកឧត្តមសេនីយ៍ទោ ឯម កុសល ស្នងការនគរបាលខេត្កកំពង់ចាម បានដឹកនាំកងកម្លាំងនគរបាល ចំនួន១៣៣នាក់ (ស្រី៣៤នាក់) ក្នុងនោះមន្រ្តីក្របខ័ណ្ឌថ្មី ចំនួន១០០នាក់ និងកម្លាំងកងអន្តរាគមន៍ពិសេស ចំនួន៣៣នាក់ បានចូលរួមអនុវត្តជាក់ស្ដែង ចំពោះបច្ចេកទេសប្រើប្រាស់អាវុធ 47 និងបាញ់គ្រាប់ពិត នៅទីលើលានបាញ់គ្រាប់ពិត របស់សាលាពលទាហានទី២ នៃបញ្ជាការយោធភូមិភាគ២ (ស្រែស្ពៃ)។
ការហ្វឹកហាត់សម្រាប់ការបំប៉នជំនាញបច្ចេកទេសប្រើប្រាស់អាវុធ 47 មានរយៈពេល០៨ថ្ងៃ ចាប់ពីថ្ងៃទី២៧ ខែសីហា ដល់ថ្ងៃទី០៣ ខែកញ្ញា ឆ្នាំ២០២០ ដោយទទួលបានការបង្វឹកពីសំណាក់គ្រូបង្គោល នៃស្នងការដ្ឋាននគរបាលខេត្តកំពង់ចាម សហការជាមួយគ្រូយោធភូមិភាគ២ និងទទួលបានលទ្ធផលគួរឲ្យកត់សម្គាល់។
ជាលទ្ធផល ការបាញ់ចូលគោលដៅផ្ទាំងស៊ីបចម្ងាយ១០០ម៉ែត្រ ទទួលបាននិទ្ទេសល្អ ចំនួន០៩នាក់, ល្អបង្គួរ ចំនួន៣១នាក់ និងមធ្យម ចំនួន៩៣នាក់។
ក្នុងឱកាសនោះដែរ លោកឧត្តមសេនីយ៍ទោ ឯម កុសល ក៏បានឧបត្ថម្ភថវិកាជូនដល់ សាលាយោធភូមិភាគ២ ថវិកាចំនួន២,០០០,០០០រៀល, គ្រូបង្គោល របស់សាលាយោធភូមិភាគ២ ដែលមកបំប៉នជំនាញ នៅស្នងការដ្ឋាននគរបាលខេត្តកំពង់ចាម ចំនួន០៥នាក់ ថវិកាសរុប១,២០០,០០០រៀល, គ្រូបង្គោល នៃស្នងការដ្ឋាននគរបាលខេត្តកំពង់ចាម ចំនួន០៥នាក់ ថវិកាសរុបចំនួន១,២០០,០០០រៀល និងគ្រូនៅទីលានបាញ់គ្រាប់ពិត សរុបជាថវិកា ចំនួន១,២០០,០០០រៀល។
និងអាហារពីរពេលសម្រាប់កងកម្លាំង និងគ្រូចំនួន២២០នាក់ សរុបថវិកា២,៩០០,០០០រៀល ថវិកាដែលបានឧបត្ថម្ភ និងចំណាយសរុប ចំនួន ១០,៨០០,០០០រៀល៕
(កំពង់ស្ពឺ)៖ លោកមេធាវី ខំ លានី ជាសមាជិកគណៈមេធាវី នៅការិយាល័យក្រុមមេធាវីអង្គរ បានចេញសេចក្ដីបំភ្លឺមួយ ជុំវិញការចោទប្រកាន់មកលើកូនក្ដីរបស់ខ្លួនឈ្មោះ សាយ ឫទ្ធី និងក្រុមគ្រួសារ ថាកំពុងរំលោភយកដីផ្លូវសាធារណៈដែលប្រជាពលរដ្ឋ១០គ្រួសារ ធ្លាប់ធ្វើដំណើរចេញចូល និងបានប្រើអំណាចរបស់ខ្លួនលើអាជ្ញាធរ ទាំងដែលអាជ្ញាធរឃុំចេញអះអាងថា ផ្លូវនេះមានតាំងពីដើមរហូតមក។
លិខិតបំភ្លឺដែលបណ្ដាញព័ត៌មាន   ទទួលបាននៅរសៀលថ្ងៃទី០៧ ខែកញ្ញា ឆ្នាំ២០២០នេះ លោកមេធាវី ខំ លានី បានបញ្ជាក់ថា ការលើកឡើងនេះជាការមួលបង្កាច់ការពិត ដែលធ្វើឲ្យប៉ះពាល់ដល់កិត្តិយសកូនក្ដីរបស់លោកយ៉ាងធ្ងន់ធ្ងរ ខណៈកូនក្ដីរបស់លោក កំពុងប្រើប្រាស់ប្លង់កម្មសិទ្ធិដែលសុរិយាដីខេត្តកំពង់ស្ពឺ៕
ខាងក្រោមនេះ ជាលិខិតបំភ្លឺរបស់ក្រុមមេធាវីអង្គរ៖

(ភ្នំពេញ)៖ គណៈកម្មាធិការជាតិប្រយុទ្ធប្រឆាំងអំពើជួញដូរមនុស្ស បង្ហាញការមិនអស់ចិត្ត ដែលសហរដ្ឋអាមេរិកដាក់ចំណាត់ថ្នាក់លេខ២ជូនកម្ពុជា ស្ថិតក្រោមការឃ្លាំមើលរឿងប្រយុទ្ធប្រឆាំងអំពើជួញដូរមនុស្ស និងចាត់ទុកថា ជារឿងអយុត្តិធម៌សម្រាប់កម្ពុជា ដែលកំពុងខិតខំយ៉ាងខ្លាំងដើម្បីប្រយុទ្ធប្រឆាំងអំពើជួញដូរមនុស្ស។
ចំណាត់ថ្នាក់លេខ២ ជាប្រទេសស្ថិតក្រោមការឃ្លាំមើល ដែលដាក់ផ្ដល់ដោយសហរដ្ឋអាមេរិក មកលើប្រទេសកកម្ពុជានេះ មានន័យថា ប្រទេសកម្ពុជា បានប្រឹងប្រែងតិចតួចប៉ុណ្ណោះ ក្នុងការប្រយុទ្ធប្រឆាំងជាមួយអំពើជួញដូរមនុស្ស។
លោកស្រី ជូ ប៊ុនអេង រដ្ឋលេខាធិការក្រសួងមហាផ្ទៃ និងជាអនុប្រធានអចិន្ដ្រៃយ៍ នៃគណៈកម្មាធិការជាតិប្រយុទ្ធប្រឆាំងអំពើជួញដូរមនុស្ស នៅព្រឹកថ្ងៃទី០៧ ខែកញ្ញា ឆ្នាំ២០២០នេះ បានអះអាងថា ការវាយតម្លៃរបស់សហរដ្ឋអាមេរិក គឺមិនបានមកសហការជាមួយអ្នកអនុវត្តផ្ទាល់របស់កម្ពុជានោះទេ ពោលគ្រាន់តែស្ដាប់តាមអ្នករាយការណ៍ ដែលមិនមែនជាអ្នកអនុវត្តផ្ទាល់តែប៉ុណ្ណោះ។
ថ្លែងប្រាប់ក្រុមអ្នកសារព័ត៌មាន ក្នុងសិក្ខាសាលាថ្នាក់ជាតិ ស្ដីពីកិច្ចការពារកុមារពីអំពើជួញដូរ ការរំលោភបំពានផ្សេងៗ និងការធ្វើទេសន្ដប្រវេសន៍ លោកស្រី ជូ ប៊ុនអេង បានផ្ដាំទៅសហរដ្ឋអាមេរិកថា ដើម្បីឲ្យមានភាពសុក្រិត្យក្នុងការវាយតម្លៃ អាមេរិកគប្បីមកសួរផ្ទាល់ជាមួយអ្នកអនុវត្ត ព្រោះការដាក់ចំណាត់ថ្នាក់លេខ២ ក្នុងការឃ្លាំមើលនេះ មិនយុត្តិធម៌ឡើយសម្រាប់កម្ពុជា។
លោកស្រី ជូ ប៊ុនអេង បានថ្លែងយ៉ាងដូច្នេះថា «ខ្ញុំគិតថា ឆ្នាំក្រោយតទៅទៀតនឹងមានការយោគយល់គ្នាកាន់តែច្រើន ដោយសារយើងចង់ឲ្យភាគី សហរដ្ឋអាមេរិក គាត់ធ្វើការសហការជាមួយនឹង រាជរដ្ឋាភិបាលឲ្យបានល្អ ជាជាងកាលដែលគាត់ស្ដាប់តាមប្រព័ន្ធផ្ដល់ព័ត៌មានឲ្យគាត់ផ្សេងៗ ដែលមិនមែនជាអ្នកអនុវត្តផ្ទាល់។ ការវាយតម្លៃនេះធ្វើឲ្យយើងមិនសប្បាយចិត្ត ទោះបីយ៉ាងណាយើងនៅតែប្រឹងប្រែងដើម្បីប្រទេសជាតិយើង»។
ក្នុងនាមជាអ្នកបច្ចេកទេស និងទទួលបន្ទុកអនុវត្តផ្ទាល់លើការងារនេះ លោកស្រី ជូ ប៊ុនអេង បានអះអាងថា កម្ពុជាមិនសប្បាយចិត្តនោះឡើយ ដែលនេះហាក់មានភាពអយុត្តិធម៌ ហើយកម្ពុជាលំបាកក្នុងការបកស្រាយត្រឡប់ទៅវិញ ដោយសារសហរដ្ឋអាមេរិក បានផ្សាយនូវការដាក់ចំណាត់ថ្នាក់នេះហើយ ទើបសួរនាំក្រោយទៅវិញ។
អគ្គស្នងការនគរបាលជាតិ នាយឧត្តមសេនីយ៍ សន្ដិបណ្ឌិត នេត សាវឿន ក្នុងកិច្ចប្រជុំពង្រឹងវិធានការសន្ដិសុខ និងការងារប្រយុទ្ធប្រឆាំងអំពើជួញដូរមនុស្ស នាពេលកន្លងទៅ បានដាក់ចេញនូវទិសដៅស្រួចទៅលើការឯកភាពគ្នា ពាក់ព័ន្ធជាមួយការប្រមូលផ្ដុំសភាពការណ៍ និងរបាយការណ៍ ដើម្បីសម្ដៅចាត់វិធានការឲ្យមានប្រសិទ្ធភាព។
អ្វីដែលសំខាន់ក្នុងការណែនាំរបស់នាយឧត្តមសេនីយ៍ នេត សាវឿន គឺការស្ដារកិត្តិយសរបស់ប្រទេសកម្ពុជា និងរំដោះជនរងគ្រោះចេញពីអំពើជួញដូរ ហើយរឿងដាក់ចំណាត់ថ្នាក់ជារឿងផ្សេងមួយដោយឡែក។
គួរជម្រាបថា យោងតាមរបាយការណ៍របស់ នាយកដ្ឋានប្រឆាំងការជួញដូរមនុស្ស និងការពារអនីតិជន ដែលប្រមូលបានពីមន្ត្រីជំនាញរបស់នាយកដ្ឋាន កងរាជអាវុធហត្ថលើផ្ទៃប្រទេស និងស្នងការដ្ឋាននគរបាលរាជធានី/ខេត្ត ទូទាំងប្រទេសបានបង្ហាញអំពីលទ្ធផល នៃការបង្ក្រាបបទល្មើសជួញដូរមនុស្ស និងអំពើធ្វើអាជីវកម្មផ្លូវភេទថា មានភាពល្អប្រសើរជាងមុន នៅឆ្នាំ២០១៩ បើធៀបនឹងរយៈពេលដូចគ្នា នៅក្នុងឆ្នាំ២០១៨។
សម្រាប់ការបង្ក្រាប និងសង្គ្រោះជនរងគ្រោះ អគ្គស្នងការនគរបាលជាតិ កងរាជអាវុធហត្ថលើផ្ទៃប្រទេស និងស្នងការដ្ឋាននគរបាលរាជធានី/ខេត្ត ចំនួន២២ បានតាមដានស្រាវជ្រាវ បង្ក្រាបអំពើជួញដូរមនុស្ស និងអំពើធ្វើអាជីវកម្មផ្លូវភេទ សរុបបានចំនួន១៦៩ លើ១៣៤ករណី មានការកើនឡើង ៣៥ករណី ស្មើនឹង ២៦.១១ភាគរយ ឃាត់ខ្លួនបានជនសង្ស័យចំនួន ២២៩ លើ២២៤នាក់ ក្នុងនោះមានស្ត្រី ៧២នាក់ ក្នុងនោះជនសង្ស័យជាអនីតិជន ចំនួន ១១នាក់ និងជនបរទេសចំនួន ៤០នាក់ មាន៧សញ្ជាតិ។
សង្គ្រោះជនរងគ្រោះបានចំនួន ៤៥៦ លើ២៣០នាក់ ក្នុងនោះអាយុក្រោម១៥ឆ្នាំ ១៤១នាក់អាយុ ១៥ ដល់១៧ឆ្នាំ មាន៥៥នាក់ និងអាយុ ១៨ឆ្នាំឡើងទៅ ២៦០នាក់ (ប្រគល់ជូនមន្ទីរសង្គមកិច្ចចំនួន ១៦៥នាក់ និងប្រគល់ឲ្យគ្រួសារវិញចំនួន ២៩១នាក់)៕
(កណ្ដាល)៖ លោក វេង សាខុន រដ្ឋមន្ដ្រីកសិកម្ម រុក្ខាប្រមាញ់ និងនេសាទ នាព្រឹកថ្ងៃទី០៧ ខែកញ្ញា ឆ្នាំ២០២០នេះ បានអញ្ជើញមកជួបសំណេះសំណាល សាកសួរសុខទុក្ខ និងនាំយកកូនត្រីអណ្តែង និងសម្ភារចិញ្ចឹមមួយចំនួនទៀត មកចែកជូនកសិករ នៅភូមិព្រែកតូច ឃុំព្រែកដាច់ ស្រុកលើកដែក ខេត្តកណ្តាល។
ពិធីនេះ ក៏មានចូលរួមពីលោក អ៊ុក ដាមរី អ្នកតំណាងរាស្រ្តមណ្ឌលកណ្តាល, លោក ហាក់ ប៊ុនធឿន រដ្ឋលេខាធិការក្រសួងធម្មការ និងសាសនា, លោក នូវប៉េង ច័ន្ទតារា អភិបាលរងខេត្ត និងលោកអនុរដ្ឋលេខាធិការ, លោកប្រតិភូរាជរដ្ឋាភិបាលកម្ពុជា ទទួលបន្ទុកជាប្រធានរដ្ឋបាលជលផល លោកប្រធាន មន្ទីរកសិកម្ម រុក្ខាប្រមាញ់ និងនេសាទខេត្ត មន្រ្តីជំនាញ និងអាជ្ញាធរមូលដ្ឋាន យ៉ាងច្រើនកុះករ។
លោក នូវប៉េង ច័ន្ទតារា បានរាយការណ៍ជូនអង្គពិធីជ្រាប ដោយសង្ខេបអំពីវឌ្ឍនភាព នៃវិស័យកសិកម្មនៅទូទាំងខេត្តកណ្តាល ជាពិសេសផលិតកម្មបន្លែ ដែលទូទាំងខេត្តមានលទ្ធភាពផ្គត់ផ្គង់ ឲ្យទីផ្សាររាជធានីភ្នំពេញបានជាង ៤០០តោនក្នុង១ថ្ងៃ។
ដោយឡែកវិស័យវារីវប្បកម្ម នៅទូទាំងខេត្តមាន២៨សហគមន៍នេសាទ តំបន់អភិរក្សមាន៥កន្លែង និងអន្លុងអភិរក្សមាន៨កន្លែង និងមាន១៧គ្រួសារចិញ្ចឹមត្រី មានស្រះចិញ្ចឹម១៧មានត្រីពូជ១៣៤,០០០ក្បាល។ ក្រៅពីនេះ ក៏មានកសិករចិញ្ចឹមត្រីតាមបែមាន ៨គ្រួសារ មានបែចំនួន២០។
បន្ទាប់មក លោករដ្ឋមន្រ្តី វេង សាខុន បានធ្វើការសំណេះសំណាល ដោយបានពាំនាំនូវការផ្តាំផ្ញើសាកសួរសុខទុក្ខពីសម្តេចតេជោ ហ៊ុន សែន នាយករដ្ឋមន្រ្តី មកជូនប្រជាពលរដ្ឋ នៅទូទាំងខេត្តកណ្តាល ព្រមទាំងជូនពរបងប្អូនប្រជាពលរដ្ឋគ្រប់ៗ ក្រុមគ្រួសារឲ្យជួបតែពុទ្ធពរទាំង ៤ប្រការកុំបីឃ្លាងឃ្លាតឡើយ។
ឆ្លៀតយកឱកាសនេះ លោករដ្ឋមន្រ្តី វេង សាខុន ជម្រាបជូនអង្គពិធីផងដែរ អំពីការងារបង្កបង្កើនផល (ស្រូវ បន្លែ ដំណាំ មាន់ ជ្រូក ត្រី និងកង្កែប)។
ដោយឡែក ការងារវារីវប្បកម្ម លោករដ្ឋមន្ត្រី វេង សាខុន បានជម្រាបជូនអង្គពិធីជ្រាបថា តាមប្រសាសន៍ណែនាំរបស់សម្តេចតេជោ កាលពីថ្ងៃទី១៨ ខែកុម្ភៈ និងកាលពី ថ្ងៃទី១៤ ខែកក្កដាកន្លងមក សម្តេចបានណែនាំឲ្យប្រជាពលរដ្ឋ និងជាពិសេសក្រសួងកសិកម្ម រុក្ខាប្រមាញ់ និងនេសាទ ឲ្យខិតខំជំរុញការងារផលិតកម្ម ស្បៀង ដើម្បីចូលរួមបង្កើនផលិតភាពផលិតកម្មស្បៀង បង្កើតការងារ តាមរយៈការពង្រឹង និងពង្រីកសកម្មភាពចិញ្ចឹមត្រី និងកង្កែប ដាំដំណាំ និងបន្លែបង្កាជាលក្ខណៈគ្រួសារ ដើម្បីបង្កើតចំណូល ធានាសន្តិសុខស្បៀងក្នុងគ្រួសារ ស្របពេលដែលវិស័យមួយចំនួនទៀត កំពុងប្រឈមបញ្ហាដោយសារជំងឺឆ្លងកូវីដ-១៩។
ជាពិសេសនោះ សម្រាប់កម្មវិធីដ៏មានសារសំខាន់នេះ សម្តេចតេជោបានជួយឧបត្ថម្ភថវិកា ចំនួន២,០០០លានរៀលផងដែរ។
ក្រៅពីផលិតកម្មស្បៀង លោករដ្ឋមន្ត្រី វេង សាខុន ក៏បានរំលេចជូនអង្គពិធីផងដែរ អំពីស្ថានភាពសេដ្ឋកិច្ចរបស់ប្រទេសជាតិ និងការកសាងហេដ្ឋារចនាសម្ព័ន្ធចាំបាច់ ជាក់ស្តែង នៅខេត្តព្រះសីហនុ ហើយថ្មីៗសម្តេចតេជោ ហ៊ុន សែន នាយករដ្ឋមន្រ្តីបានអនុម័តថវិកា១៥០លានដុល្លារ ដើម្បីរៀបចំរចនាសម្ព័ន្ធផ្លូវថ្នល់ ក្នុងទីរួមខេត្តសៀមរាប។
ចំពោះការចិញ្ចឹមត្រី លោករដ្ឋមន្ត្រី វេង សាខុន បានណែនាំឲ្យមន្ទីរ មន្រ្តីជំនាញរដ្ឋបាលជលផល និងអាជ្ញាធរមូលដ្ឋាន ត្រូវខិតខំពុះពារគ្រប់បែបយ៉ាង ចុះមកជួយជំរុញការចិញ្ចឹមត្រី និងកង្កែប ដាំបន្លែ ចិញ្ចឹមសត្វ ធ្វើយ៉ាងណាបង្កើនផលិតភាពផលិតកម្មស្បៀង តាមរយៈការបង្កើនផលិតភាពផលិត ក្លាយវិបត្តិទៅ ជាឱកាសដើម្បីពង្រីក និងពង្រឹងសមត្ថភាព ចិញ្ចឹមតាមគ្រប់រូបភាព។ ត្រូវធ្វើការតាមដាននូវរាល់សកម្មភាព របស់វារីវប្បករដែលនឹងយកកូនត្រីទៅចិញ្ចឹមនាថ្ងៃនេះ ធ្វើយ៉ាងណាឲ្យការចិញ្ចឹម ទទួលបានផលល្អ។
ព្រមជាមួយគ្នានេះ មន្រ្តីជំនាញរដ្ឋបាលជលផល ត្រូវបន្តចុះជួយផ្សព្វផ្សាយ បណ្តុះបណ្តាលបន្ថែមលើការងារបច្ចេកទេសចិញ្ចឹម បង្កាត់ ភ្ញាស់កូន វិធីលាយផ្សំចំណី ការថែទាំ និងប្រសិទ្ធភាពសេដ្ឋកិច្ច ហើយត្រូវបង្កើនសកម្មភាពចុះចែកកូនត្រី កូនកង្កែប និងតង់ចិញ្ចឹម ដល់គ្រួសារដែលចង់ពង្រីកអាជីវកម្មបន្ថែម និងអ្នកដែលចង់ ចាប់ផ្តើមចិញ្ចឹម។ សម្រាប់ថ្ងៃនេះ កសិករចំនួន ៥០គ្រួសារ គ្រួសារនីមួយៗទទួលបានកូនត្រីអណ្តែង ៧០០ក្បាល ចំណី៤បាវ និងតង់ប្លា ស្ទិកចិញ្ចឹមត្រី១។
ចេញពីកម្មវិធីចែកកូនត្រីអណ្តែង នៅជាប់កន្លែងកម្មវិធី លោករដ្ឋមន្ត្រី វេង សាខុង, លោកតំណាងរាស្រ្ត និងសហការី ក៏បានអញ្ជើញមកពិនិត្យស្រះចិញ្ចឹមត្រីឆ្តោ របស់លោក សុខ ភាព ជាលក្ខណគ្រួសារ រួចបន្តដំណើរមកក្នុងភូមិ ឃុំដដែល ដើម្បីពិនិត្យមើលការចិញ្ចឹមត្រីឆ្តោ របស់លោក លឹម ម៉េង ចិញ្ចឹមត្រីឆ្តោ ត្រីពោ ឆ្ពិន កាហែ ព្រួល ត្រីរៀល -ល-។
ជាលក្ខណៈគ្រសារ តាំងពីឆ្នាំ២០១៧ លើផ្ទៃដី១២ហិកតា ក្នុងស្រះចិញ្ចឹមធំៗចំនួន៣ហើយ ក្នុង១ឆ្នាំអាចរកចំណូលបានជាង៣ម៉ឺនដុល្លារ ដោយឡែកឆ្នាំទី១ និងទី២ ដោយសារខ្វះបទពិសោធន៍ និងដើមទុន ធ្វើឲ្យការចិញ្ចឹមត្រីរបស់គាត់គ្មានចំណូល។ បច្ចុប្បន្ន ដោយសារចំណូលខ្ពស់ កសិកររូបនេះទិញដីពង្រីកបន្ថែម ហើយថា នឹងពង្រីកផលិតកម្មចិញ្ចឹម ឲ្យបានច្រើនស្របតាមសេចក្តីត្រូវការរបស់ទីផ្សារ។
បច្ចុប្បន្ន តម្លៃត្រីគ្រប់ប្រភេទមានការធ្លាក់ចុះបន្តិច ប៉ុន្តែអាចទទួលយកបាន រឿងដែលសំខាន់គឺទុនវិនិយោគដែលខ្ចីពីធនាគារ ឬមីក្រូហិរញ្ញវត្ថុឯកជន មានការប្រាក់ខ្ពស់ ពេក នេះបើតាមម្ចាស់កសិដ្ឋានបានលើក ឡើង។ ពួកគាត់ទាំងពីរនាក់ សង្ឃឹម និងជឿជាក់អនាគតដ៏ខ្លី បន្ទាប់ពីស្ថានភាពជំងឺឆ្លងត្រឡប់ទៅរកស្ថានភាពប្រក្រតី ទាំងទីផ្សារ និងតម្លៃនឹងបានល្អប្រសើរជាបន្តបន្ទាប់ឡើងវិញ។
ពិនិត្យឃើញទិដ្ឋភាព និងសកម្មភាពចិញ្ចឹមត្រីទាំងពីរកន្លែងរួចមក លោករដ្ឋមន្រ្តី វេង សាខុន បានកោតសរសើរ និងវាយតម្លៃខ្ពស់ ចំពោះការខិតខំប្រឹងប្រែង ប្រកាន់យករបរចិញ្ចឹមត្រី ដើម្បីចូលរួមចំណែកបំពេញសេចក្តីត្រូវការទីផ្សារក្នុងខេត្ត ដើម្បីកាត់បន្ថយការនាំចូល។
បើទោះជាតម្រូវការទីផ្សារ និងតម្លៃមានការធ្លាក់ចុះបន្តិចក្តី លោករដ្ឋមន្ត្រី វេង សាខុន បានលើកទឹកចិត្តឲ្យពួកគាត់បន្តរក្សាមុខរបរនេះ រង់ចាំស្ថានភាពល្អប្រសើរឡើងវិញ ពីព្រោះនេះ គឺជាអាជីពយ៉ាងរឹងមាំ និងជាប្រភពចំណូលក្នុងគ្រួសារ យើងមានបទពិសោធន៍ និងចុះទុនវិនិយោគជាច្រើន ដូច្នេះត្រូវអត់ធ្មត់ តស៊ូរង់ចាំឱកាសល្អវិញ។
ឆ្លៀតយកឱកាសនេះ លោកបានណែនាំឲ្យរដ្ឋបាលជលផល និងមន្ទីរកសិកម្ម រុក្ខាប្រមាញ់ និងនេសាទខេត្ត ជំរុញបន្ថែមការងារបច្ចេកទេស ផលិតចំណី បង្កាត់ពូជ និងទីផ្សារ។ នៅក្នុងស្ថានភាពល្អប្រសើរ គួរជួយរៀបចំផែនការផលិតកម្ម និងអនុវត្តបច្ចេកទេស បានត្រឹមត្រូវដើម្បីធានានិរន្តរភាពនៃការផ្គត់ផ្គង់ និងគួរពង្រីកផលិតកម្ម លើផ្ទៃដីដែលមានស្រាប់។
មន្ទីរគួររៀបចំគោលនយោបាយពង្រីកផលិតកម្មបន្លែ និងចិញ្ចឹមត្រី ដើម្បីប្រែក្លាយខេត្តកណ្តាលជាប្រភព ផ្គត់ផ្គង់ស្បៀង (បន្លែ និងត្រី) ដោយនិរន្តរភាពសម្រាប់រាជធានីភ្នំពេញ នាពេលអនាគត៕
(កំពង់ស្ពឺ)៖ ក្នុងកាយវិការគួរឲ្យអាណិតអាសូរលោក វ៉េង វឺន អាយុ៥៩ឆ្នាំ រស់នៅភូមិយ៉ាងពីស ឃុំសង្កែសាទប ស្រុកឱរ៉ាល់ ខេត្តកំពង់ស្ពឺ ព្រមជាមួយកូនៗ និងបងស្រី បាននៅព្រឹកថ្ងៃទី៧ ខែកញ្ញា ឆ្នាំ២០២០ បានមកជួបជាមួយភ្នាក់ងារព័ត៌មាន   ប្រចាំខេត្តកំពង់ស្ពឺ ដោយសុំទទូចសុំថ្នាក់ដឹកនាំ និងមន្រ្តីពាក់ព័ន្ធ ព្រមទាំងស្ថាប័នតុលាការជួយរកយុត្តិធម៌ជូនពួកគាត់ ក្រោយពីកូនម្នាក់ រួមជាមួយប្រពន្ធរបស់ខ្លួនផងនោះ បានប្តឹងជំទាស់ និងមិនព្រមផ្តិតមេដៃលក់ដីមួយកន្លែង បើទោះបីបានទទួលលុយកក់គេរួចក៏ដោយនោះ។
លោក វ៉េង វឺន បានរៀបរាប់អំពីសាច់រឿងនៃការលក់ដី និងឈានទៅទទួលលុយកក់ថា លោកពិតជាបានលក់ដីមួយកន្លែងទំហំ ១៨៦៩៣ម៉ែត្រការ៉េ ក្នុងភូមិសុវណ្ណគីរី ឃុំខ្ទុំក្រាំង ស្រុកសំរោងទង ខេត្តកំពង់ស្ពឺ ទៅឲ្យលោក ជ័យ ទួន និងប្រពន្ធឈ្មោះ ស៊្រិន ពេជ្រ ថែមទាំងទទួលបានលុយកក់ពិតប្រាកដមែន។
តែជាអកុសលស្រាប់កូនប្រុសរបស់លោក ដែលបានបែកគ្រួសាររួចហើយឈ្មោះ ស៊ឹម សាវុធ បានមកទំទាស់ប្តឹងមិនព្រមលក់ដីនេះឲ្យអ្នកកក់លុយវិញ ហើយបានកៀងគរ និងបង្អកស្រាលោក ឲ្យស្រវ៉ឹង បង្ខំឲ្យផ្តិតមេដៃទៅលើលិខិតផ្ទៃក្នុងឲ្យឈប់លក់ទៅវិញ។
លោក វ៉េង វឺន បានបន្តថា ក្រោយមកលោកបានដាក់ពាក្យប្តឹងកូន និងប្រពន្ធ (កូនប្រសា) ព្រមទាំងមេភូមិសន្តិភាពថា បានគំរាមកំហែងលោក និងប្រពន្ធ ឲ្យផ្តិតមេដៃប្រគល់សិទ្ធិទៅឲ្យ គេជាអ្នកចាត់ចែងលក់ដីនោះវិញ។
ក្នុងពាក្យបណ្តឹងបានសសេរថា គាត់ និងប្រពន្ធ ចាស់ៗហើយ គាត់ពិតជាមិនព្រមប្រគល់ដីនោះទៅកូនបងនោះទេ គឺត្រូវលក់ឲ្យលោក ជ័យ ទួន និងប្រពន្ធ ស៊្រិន ពេជ្រ តាមកិច្ចសន្យាវិញ ដើម្បីកុំមានទំនាស់ និងយកលុយមកផ្គត់ផ្គង់គ្រួសារ ព្រមទាំងធ្វើបុណ្យឲ្យសពប្រពន្ធគាត់ផងដែរ៕

(កំពង់ធំ)៖ លោកស្រី ឡៅ ឡៃងីម តំណាងក្រុមអ្នកហាត់ប្រាណមិត្តភាព បានអរគុណសន្តិភាព រាជរដ្ឋាភិបាលដែលដឹកនាំដោយ សម្តេចតេជោ ហ៊ុន សែន នាយករដ្ឋមន្ត្រីនៃកម្ពុជា មិនត្រឹមតែរក្សាបានសុខសន្តិភាពសេចក្តីសុខសាន្ត ជូនប្រជាជនប៉ុណ្ណោះទេ ថែមទាំងជំរុញសេដ្ឋកិច្ចជាតិរបស់យើង ឲ្យមានកំណើនជាបន្តបន្ទាប់ ក្នុងមួយឆ្នាំៗ ទើបក្រុមហាត់ប្រាណមិត្តភាពខេត្តកំពង់ធំ ប្រមាណជាង១០០នាក់ បានមានឱកាស នាំយកគ្រឿងឧបភោគបរិភោគ និងថវិកាមួយចំនួន ប្រគេនដល់ព្រះសង្ឃនៅវត្តឥន្ទ្រីយ៍សំវរៈ ហៅវត្តកំពង់ធំ ក្នុងវេនកាន់បិណ្ឌវេនទី៤ នាព្រឹកថ្ងៃទី០៦ ខែកញ្ញា ឆ្នាំ២០២០។
លោកស្រី បានបញ្ជាក់ក្នុងឱកាសនាំយកគ្រឿងឧបភោគ ក្នុងវេនកាន់បិណ្ឌ ក្រោមការបើកទូលាយរបស់រាជរដ្ឋាភិបាលកម្ពុជា បានធ្វើឲ្យប្រទេសជាតិ មានការអភិវឌ្ឍរីកចម្រើនលើគ្រប់វិស័យ។ ក្នុងនោះ ក៏បានធ្វើឲ្យវិស័យពុទ្ធចក្រមានការរីកចម្រើន ហើយប្រពៃណីព្រះពុទ្ធសាសនា ក្នុងជំនឿត្រូវបានប្រជាពលរដ្ឋខ្មែរ នាំគ្នាគោរពប្រតិបត្តិយ៉ាងខ្ជាប់ខ្ជួន តាំងពីសម័យបុរាណរហូតមកដល់បច្ចុប្បន្ននេះ។
ប្រជាពលរដ្ឋ និងពុទ្ធបរិស័ទអំពីទីវត្តអារាម គឺមិនត្រឹមតែបម្រើវិស័យសាសនា ជាទីសក្ការៈបូជារបស់បងប្អូនពុទ្ធបរិស័ទប៉ុណ្ណោះទេ គឺជាទីកន្លែងដែលប្រមូលផ្តុំនូវវប្បធម៌ និងជាថ្នាលបណ្តុះបណ្តាលធនធានមនុស្ស ដែលជាជង្រុកនៃគ្រឹះអក្សរសាស្ត្រជាតិ អរីយធម៌ វប្បធម៌ ខ្មែរតាំងពីយូរណាស់មកហើយ។
លោកស្រីបានបន្តថា ពិធីបុណ្យកាន់បិណ្ឌ ឬដាក់បិណ្ឌនៃបុណ្យភ្ជុំបិណ្ឌ ជាពិធីបុណ្យដ៏ធំមួយ ក្នុងចំណោមពិធី បុណ្យធំៗជាច្រើន ដែលជាប្រពៃណីទំនៀមទម្លាប់របស់ខ្មែរ តាំងពីយូរលង់មកហើយ។ បុណ្យនេះ មានពុទ្ធសាសនិកជនកម្ពុជា ជាង៨០% គោរពប្រតិបត្តិ និងនាំគ្នាប្រារព្ធធ្វើឡើង មិនដែលអាក់ខានឡើយ គឺចាប់ពីថ្ងៃ១រោច ដល់ថ្ងៃ១៥ ខែភទ្របទ មានរយៈពេល១៥ថ្ងៃ ដែលយើងហៅថា បិណ្ឌទី១ បិណ្ឌទី២ រហូតដល់បិណ្ឌទី១៤ និងថ្ងៃបញ្ចប់គឺជាថ្ងៃភ្ជុំបិណ្ឌ (ប្រជុំបិណ្ឌ)។
ក្នុងមួយឆ្នាំៗ ប្រជាពលរដ្ឋទូទាំងប្រទេស តែងតែប្រារព្ធកាន់បិណ្ឌ ភ្ជុំបិណ្ឌនេះ ដើម្បីឧទ្ទិសដល់ដួងវិញ្ញាណក្ខន្ធបុព្វបុរសបុព្វការីជន យុទ្ធជន យុទ្ធនារី ដែលបានពលីជីវិត ក្នុងបុព្វហេតុការពារជាតិមាតុភូមិ និងដួងវិញ្ញាណក្ខន្ធបុព្វការី ជនមានជីដូនជីតាញាតិការ៧សណ្តាន ដែលបានធ្វើមរណកាលទៅហើយនោះ និងបង្ហាញឲ្យឃើញ នូវការសាមគ្គីភាព រវាងបងប្អូនហាត់ប្រាណទាំងអស់ និងចង់បង្ហាញឲ្យយុវជនជំនាន់ក្រោយ បានឃើញអំពីសកម្មភាពមនុស្សធម៌ ក៏ដូចជាការចូលរួមជាមួយ និងព្រះពុទ្ធសាសនា ដែលជាសាសនារបស់រដ្ឋ។
ក្នុងនោះ ក៏ជាការបង្ហាញឲ្យឃើញនូវទឹកចិត្តជ្រះថ្លា តែងតែជួយគ្នាទៅវិញទៅមករបស់បងប្អូនប្រជាពលរដ្ឋខ្មែរ និងចង់បង្ហាញឲ្យក្មេងជំនាន់ក្រោយ បានឃើញពីការថែរក្សាវប្បធម៌ប្រពៃណី ការគោរពប្រតិបត្តិព្រះពុទ្ធសាសនា។
លោកស្រី ក៏បានអំពាវនាវដល់យុវជនទាំងអស់ ត្រូវជៀសឲ្យឆ្ងាយអំពីគ្រឿងញៀន ចូលរួមគោរពច្បាប់ចរាចរណ៍ធ្វើអំពើល្អឲ្យបានច្រើន បង្កើនការស្រឡាញ់ និងចូលរួមអភិវឌ្ឍន៍ប្រទេសជាតិទាំងអស់គ្នា ដើម្បីឲ្យប្រទេសជាតិមានការរីកចម្រើន។
ក្នុងនោះ ក៏មានការចូលរួមពីលោកស្រី ឃួន ឃុនឌី សមាជិកព្រឹទ្ធសភា លោកស្រី ម៉េត រ៉ាវីចិត្រ សុខលូ អភិបាលខេត្តកំពង់ធំ និងសប្បុរសជនមកពីសហរដ្ឋអាមេរិកក្នុងការចូលរួមចំណែកកសាងនូវទីវត្តវត្តឥន្ទ្រីយ៍សំវរៈហៅវត្តកំពង់ធំនេះ ព្រោះថាវត្តនេះគឺជាវត្តដែលមានវ័យចំណាស់ផងដែរ ។
សូមបញ្ជាក់ផងដែរថា សម្ភារបរិក្ខាដែលបានប្រគេនព្រះសង្ឃនាឱកាសនោះ មានស្លាដក១, អង្ករ, មី, ទឹកសុទ្ធ, ទឹកក្រូច, ត្រីខ, ប្រេងម៉ាសូត, និងបច្ច័យកសាងមួយចំនួន ព្រមទាំងបានប្រគេនថវិកា ដល់ព្រះសង្ឃចំនួន១០០អង្គ ក្នុងមួយអង្គថវិកា២ម៉ឺនរៀល និងយាយជីតាជី២០០នាក់ ក្នុងមួយនាក់ក្រណាត់សមួយដុំ និងថវិកា១ម៉ឺនរៀលផងដែរ៕
(ភ្នំពេញ)៖ ក្រសួងសេដ្ឋកិច្ច និងហិរញ្ញវត្ថុ និងក្រសួងសាធារណការ និងដឹកជញ្ជូន នៅព្រឹកថ្ងៃទី០៧ ខែកញ្ញា ឆ្នាំ២០២០នេះ បានចេញប្រកាសរួមគ្នាមួយ ស្ដីពីបែបបទ និងនីតិវិធីនៃការផ្ទេរកម្មសិទ្ធយានជំនិះ។
នៅក្នុងប្រកាសអន្តរក្រសួង ដែល   ទទួលបាននៅព្រឹកនេះ បានឱ្យដឹងទៀតថា ប្រកាសនេះមានគោលបំណងគ្រប់គ្រងយានជំនិះដើម្បីធានាសន្តិសុខ សណ្តាប់ធ្នាប់ សុវត្ថិភាព និងកម្មសិទ្ធិស្របច្បាប់លើយានជំនិះ។ មានគោលដៅកំណត់បែបបទ និងនីតិវិធីនៃការផ្ទេរកម្មសិទ្ធិយានជំនិះគ្រប់ប្រភេទនៅក្នុងព្រះរាជាណាចក្រកម្ពុជា៕
ខាងក្រោមនេះជាប្រកាសរបស់ក្រសួងទាំងពីរ៖
(ភ្នំពេញ)៖ លោក គុណ ញឹម ប្រតិភូរាជរដ្ឋាភិបាលទទួលបន្ទុកជាអគ្គនាយក នៃអគ្គនាយកដ្ឋានគយ និងរដ្ឋាករកម្ពុជា នៅថ្ងៃទី០៧ ខែកញ្ញា ឆ្នាំ២០២០នេះ បានចេញសេចក្តីជូនដំណឹងថ្មីមួយ ដោយកំណត់ជាបណ្ដោះអាសន្ននូវមាត់ច្រកនាំចូលមុខទំនិញស្រា និងបារីគ្រប់ប្រភេទ។
លិខិតរបស់លោក គុណ ញឹម បានដែលបណ្តាញព័ត៌មាន   ទទួលបាននៅថ្ងៃនេះ បានបញ្ជាក់ថា ដើម្បីពង្រឹងប្រសិទ្ធភាព នៃការប្រមូលចំណូលពន្ធ និងអាករលើមុខទំនិញដែលមានវេទយិតភាពលើចំណូល និងរួមចំណែកទប់ស្កាត់អំពើរត់គេចពន្ធ អគ្គនាយកដ្ឋានគយ និងរដ្ឋាករកម្ពុជាកំណត់ជាបណ្ដោះអាសន្ន នូវមាត់ច្រកនាំចូល សម្រាប់មុខទំនិញស្រា (ដែលមានជាតិអាល់កុលលើសពី១០%) និងបារី (ស្ថិតក្នុងទីតាំង ២៤.០២) គ្រប់ប្រភេទ ដូចខាងក្រោម៖
១៖ អនុញ្ញាតឱ្យនាំចូលតែតាមមាត់ច្រកកំពង់ផែអន្តរជាតិក្រុងព្រះសីហនុ កំពង់ផែអន្តរជាតិភ្នំពេញ និងអាកាសយានដ្ឋានអន្តរជាតិ លើកលែងតែការនាំចូលតាមរបបអគារលក់ទំនិញរួចពន្ធ
២៖ ការនាំចូលតាមមាត់ច្រកព្រំដែនផ្សេងទៀត ត្រូវមានការអនុញ្ញាតជាមុនពីអគ្គនាយកដ្ឋានគយ និង រដ្ឋាករកម្ពុជា។
អគ្គនាយកដ្ឋានគយបានបញ្ជាក់ថា ការអនុវត្តកំណត់ជាបណ្ដោះអាសន្ននៃមាត់ច្រកនាំចូលស្រា និងបារីនេះ ចាប់ពីថ្ងៃទី០១ ខែវិច្ឆិកា ឆ្នាំ២០២០រហូតដល់មាន ការកំណត់ជាថ្មី៕
(កណ្តាល)៖ នៅព្រឹកថ្ងៃទី០៧ ខែកញ្ញា ឆ្នាំ២០២០នេះ លោកទេសរដ្ឋមន្ត្រី ស៊ុន ចាន់ថុល រដ្ឋមន្ត្រីក្រសួងសាធារណការ និងដឹកជញ្ជូន បានដឹកនាំគណៈប្រតិភូក្រសួង នាំយកអំណោយចុះជួបសំណេះសំណាល សួរសុខ មេបញ្ជាការ មេបញ្ជាការរង នាយទាហាន នាយទាហានរង និងពលទាហាននៃទីបញ្ជាការដ្ឋានអង្គរក្ស នៅក្រុងតាខ្មៅ ក្នុងឱកាសអបអរសាទរពិធីបុណ្យភ្ជុំបិណ្ឌប្រពៃណីជាតិខ្មែរ ឆ្នាំជូត ទោស័ក ពុទ្ធសករាជ ២៥៦៤ គ្រឹស្តសករាជ ២០២០។
កម្មវិធីនេះក៏មានការចូលរួមពី នាយឧត្តមសេនីយ៍កិត្តិបណ្ឌិត ហ៉ីង ប៊ុនហៀង អគ្គមេបញ្ជាការរងនៃកងយោធពលខេមរភូមិន្ទ និងជាមេបញ្ជាការបញ្ជាការដ្ឋានអង្គរក្ស ព្រមទាំងមេបញ្ជាការ មេបញ្ជាការរង នាយទាហាន នាយទាហានរង និងពលទាហាននៃទីបញ្ជាការដ្ឋានអង្គរក្ស ស្ថិតក្នុងក្រុងតាខ្មៅ ខេត្តកណ្តាល សរុបប្រមាណ ៣៥០០នាក់។
ថ្លែងក្នុងពិធីនោះ លោកទេសរដ្ឋមន្ត្រី ស៊ុន ចាន់ថុល បានគូសបញ្ជាក់អំពីសារសំខាន់នៃសុខសន្តិភាព និងស្ថិរភាពនយោបាយដ៏រឹងមាំ ក្រោមការដឹកនាំប្រកបដោយគតិបណ្ឌិតរបស់ សម្តេចតេជោ ហ៊ុន សែន នាយករដ្ឋមន្ត្រីនៃកម្ពុជា រក្សាបានកំណើនសេដ្ឋកិច្ចប្រចាំឆ្នាំក្នុងរង្វង់ ៧% ដែលកំណើននេះជាកត្ដាជំរុញឱ្យមានកំណើនមធ្យោបាយដឹកជញ្ជូនកាន់តែច្រើន ប្រែក្លាយពីផ្លូវដីទៅផ្លូវកៅស៊ូ និងផ្លូវបេតុង មានទីផ្សារលក់ផលិតផល មានភ្ញៀវទេសចរណ៍ មានវិនិយោគិនបង្កើត ការងារធ្វើជូនប្រជាជន និងប្រជាពលរដ្ឋអាចធ្វើដំណើរបានគ្រប់ទីកន្លែងប្រកបដោយសន្តិសុខ និងសុវត្ថិភាព។
លើសពីនេះទៀត ក្រោមការដឹកនាំប្រកបដោយគតិបណ្ឌិតរបស់ សម្ដេចតេជោ ហ៊ុន សែន បាននាំមកនូវសុខសន្តិភាព និងស្ថិរភាពនយោបាយពេញលេញជូនជាតិមាតុភូមិ ព្រមទាំងបានអភិវឌ្ឍប្រទេសពីបាតដៃទទេរ រហូតដល់មានការអភិវឌ្ឍគ្រប់វិស័យ ពិសេសវិស័យហេដ្ឋារចនាសម្ព័ន្ធដឹកជញ្ជូនទាំងផ្លូវគោក ផ្លូវដែក ផ្លូវទឹក និងផ្លូវអាកាស តួយ៉ាងផ្លូវ និងស្ពាន។
លោកទេសរដ្ឋមន្ត្រី ក៏បានថ្លែងកោតសរសើរ និងអំណរគុណយ៉ាងជ្រាលជ្រៅដល់ នាយទាហាន នាយទាហានរង និងពលទាហានទាំងអស់ ដែលបានលះបង់គ្រប់បែបយ៉ាង ដើម្បីការពារបូរណភាពទឹកដី ការពាររដ្ឋធម្មនុញ្ញ ការពារប្រមុខរាជរដ្ឋាភិបាលស្របច្បាប់ ដែលកើតចេញពីការបោះឆ្នោតរបស់ប្រជាពលរដ្ឋ។
សូមបញ្ជាក់ដែរថា សម្ភារបរិក្ខាចាំបាច់ និងគ្រឿងឧបភោគបរិភោគដែលប្រគល់ជូន ទីបញ្ជាការដ្ឋានអង្គរក្សនៅក្រុងតាខ្មៅនេះ រួមមាន៖ ទឹកស៊ីអ៉ីវចំនួន៥០០យួរ ទឹកត្រីចំនួន៥០០យួរ ទឹកសុទ្ធកម្ពុជាចំនួន ១,០០០កេស មីជាតិចំនួន ១,០០០កេស ត្រីខចំនួន ១០០កេស អង្ករចំនួន១០តោន និងថវិកាមួយចំនួនផងដែរ៕
(ភ្នំពេញ)៖ ការដ្ឋានស្ថាបនាមហាវិថីថ្មីមួយខ្សែ ដែលមានទទឹង៣០ម៉ែត្រ និងបណ្តោយផ្លូវជិត៦គីឡូម៉ែត្រ ដោយចាប់ពីផ្លូវលេខ១០០៣ ផ្លូវបត់ចូលផ្សារទំនើបអ៉ីអនម៉ល សែនសុខ ស្របប្រឡាយមេខាងជើងរាជធានីភ្នំពេញ រហូតដល់មហាវិថីឈ្នះ ឈ្នះ ក្នុងខណ្ឌឫស្សីកែវ បានដំណើរបើកការដ្ឋានហើយ។
ពិធីបើកការដ្ឋានបានធ្វើឡើងនាព្រឹកថ្ងៃទី០៧ ខែកញ្ញា ឆ្នាំ២០២០នេះ នៅលើកបណ្តោយផ្លូវនេះ ដែលស្ថិតក្នុងសង្កាត់ស្វាយប៉ាក ខណ្ឌឫស្សីកែវ ក្រោមវត្តមានលោក ឃួង ស្រេង អភិបាលរាជធានីភ្នំពេញ និងមានការចូលរួមពីប្រជាពលរដ្ឋជាច្រើននាក់ដែរ។
ប្រធានមន្ទីរសាធារណការ និងដឹកជញ្ជូនរាជធានីភ្នំពេញ លោក សាំ ពិសិដ្ឋ បានបញ្ជាក់ឲ្យដឹងថា មហាវិថីថ្មីនេះ រត់ត្រង់ជួរភ្ជាប់មកមហាវិថីអង្គរ ឆ្ពោះមករង្វង់មូលកាំកូ ជាប្រភេទផ្លូវភ្លោះ មានប្រវែង៥,៨៦០ម៉ែត្រ ទទឹង៣០ម៉ែត្រ ជាផ្លូវបេតុងអារមេរ កម្រាស់ ២០សង់ទីម៉ែត្រ។ ក្នុងនោះ ផ្លូវសងខាង ១២ម៉ែត្រសួនកណ្តាល ២ម៉ែត្រ និងចិញ្ចើមផ្លូវសងខាង ២ម៉ែត្រ ផ្លូវទ្វេរទិស មាន៣គន្លងសម្រាប់រថយន្តទៅមក និងមួយគន្លងសម្រាប់ទោចក្រយានយន្តទៅមក។ ផ្លូវនេះដាក់បណ្តាញលូសងខាងផ្លូវទំហំ ០.៨ម៉ែត្រ ប្រវែង១១,៧២០ម៉ែត្រ និងដាក់លូឆ្លងកាត់ទទឹងផ្លូវ ចំនួន៨កន្លែង។
លោក សាំ ពិសិដ្ឋ បានបន្ថែមថា នៅកណ្តាលសួនច្បារនៃមហាវិថីនេះ ក៏មានតម្លើងបង្គោលភ្លើងបំភ្លឺផ្លូវព្រែកជា២ ដាំដើមជ្រៃដើម្បីជារបាំងពន្លឺចាំងភ្នែក និងលំអ និងដាំស្មៅ ជាមួយនឹងការរៀបការ៉ូឡា និងរៀបខឿនចិញ្ចើមផ្លូវសងខាង និងដាំដើមឈើ តម្លើងភ្លើងស្តុបចរាចរចំនួន ៤កន្លែង លាបគំនូសចរាចរ និងតម្លើងស្លាកសញ្ញាចរាចរ ផងដែរ។
ថ្លែងក្នុងឱកាសនោះ លោក ឃួង ស្រេង បានលើកឡើងថា ក្រោមការដឹកនាំរបស់សម្តេចតេជោ ហ៊ុន សែន នាយករដ្ឋមន្ដ្រីនៃកម្ពុជា បានធ្វើឲ្យប្រទេសជាតិ មានសន្តិភាពពេញលេញ មានឱកាសក្នុងការអភិវឌ្ឍប្រទេសជាតិ ឲ្យរីកចម្រើនយ៉ាងឆាប់រហ័ស។ ជាក់ស្តែងកំណាត់ផ្លូវបានស្ថាបនាឡើងជាផ្លូវថ្មី ដែលមានបណ្តោយរហូតជាង៥គីឡូម៉ែត្រ និងមានទទឹង៣០ម៉ែត្រ អាចកាត់បន្ថយការកកស្ទះចរាចរ នៅតំបន់ភាគខាងជើងរាជធានីភ្នំពេញ ស្របប្រឡាយមេខាងជើង រាជធានីភ្នំពេញ ចាប់ពីផ្លូវលេខ១០០៣ (ផ្លូវបត់ចូលផ្សារទំនើបអេអន ម៉ល សែនសុខ) ដល់មហាវិថី ឈ្នះឈ្នះ ក្នុងខណ្ឌឫស្សីកែវ។
លោក ឃួង ស្រេង បានឲ្យដឹងថា កំណាត់ផ្លូវនេះ ស្ថាបនាដោយក្រុមហ៊ុនឯកជន តែស្ថិតក្រោមការត្រួតពិនិត្យបច្ចេកទេសពីមន្ទីរសាធារណការ និងដឹកជញ្ជូន រាជធានីភ្នំពេញ។ លោកក៏បានស្នើសុំឲ្យប្រជាពលរដ្ឋចូលរួមសហការ និងយោគយល់ចំពោះផលប៉ះពាល់ និងការរំខានពីការដ្ឋាននេះ។
លោកអភិបាលរាជធានីភ្នំពេញ បានអំពាវនាវឲ្យប្រជាពលរដ្ឋ និងគណៈគ្រប់គ្រងវត្តអារាម វិហារសាសនាទាំងអស់ បង្កើនការប្រុងប្រយ័ត្ន ចំពោះបញ្ហាសុខភាព ទប់ស្កាត់ការរីករាលដាល នៃជំងឺកូវីដ-១៩ ដោយត្រូវអនុវត្តនូវរាល់វិធានការទាំងឡាយ ទៅតាមការណែនាំរបស់ក្រសួងសុខាភិបាល ពិសេសក្នុងកំឡុងពេល ប្រារព្ធពិធីបុណ្យកាន់បិណ្ឌ និងភ្ជុំបិណ្ឌនេះ បើទោះបីមកដល់ពេលនេះស្ថានភាពបង្ការ និងគ្រប់គ្រងការរីករាលដាលនៃជំងឺកូវីដ-១៩ នៅរាជធានីភ្នំពេញ គ្មានការចម្លងក្នុងសហគមន៍ក៏ដោយ ប៉ុន្តែនៅលើពិភពលោក និងបណ្តាល ទីក្រុងនៃប្រទេសមួយចំនួន ក្នុងតំបន់អាស៊ានជំងឺនេះនៅតែបន្តរីករាលដាល គួរឲ្យព្រួយបារម្ភបំផុត៕

(ភ្នំពេញ)៖ លោកឧបនាយករដ្ឋមន្រ្តី ប្រាក់ សុខុនរដ្ឋមន្រ្តីការបរទេស និងសហប្រតិបត្តិការអន្តរជាតិកម្ពុជា នឹងអញ្ជើញចូលរួមកិច្ចប្រជុំមួយចំនួន ក្នុងក្របខ័ណ្ឌអាស៊ាន ដែលនឹងរៀបចំឡើង តាមប្រព័ន្ធវីដេអូ ពីថ្ងៃទី០៩ ដល់ថ្ងៃទី ១២ ខែកញ្ញា ឆ្នាំ២០២០ ខាងមុខនេះ។ នេះបើតាមសេចក្តីប្រកាសរបស់ក្រសួងការបរទេស នៅថ្ងៃទី០៧ ខែកញ្ញា ឆ្នាំ២០២០នេះ ដែលបណ្តាញព័ត៌មាន   ទទួលបាន។
ការចូលរួមកិច្ចប្រជុំនេះ ធ្វើឡើងតបតាមការអញ្ជើញរបស់ លោក ផាម ប៊ិញមិញ ឧបនាយករដ្ឋមន្រ្តី រដ្ឋមន្រ្តីការបរទេស នៃសាធារណរដ្ឋសង្គមនិយមវៀតណាម ក្នុងនោះមានកិច្ចប្រជុំដូចខាងក្រោម៖ * កិច្ចប្រជុំរដ្ឋមន្រ្តីការបរទេសអាស៊ានលើកទី៥៣ * កិច្ចប្រជុំគណៈកម្មការតំបន់អាស៊ីអាគ្នេយ៍គ្មានអាវុធនុយក្លេអ៊ែរ * កិច្ចប្រជុំក្រុមប្រឹក្សាសម្របសម្រួលអាស៊ានលើកទី២៧ * កិច្ចប្រជុំពិសេសនៃក្រុមប្រឹក្សាសម្របសម្រួលអាស៊ាន ស្តីពីការអភិវឌ្ឍក្នុងអនុតំបន់ * កិច្ចប្រជុំរដ្ឋមន្រ្តីការបរទេសអាស៊ានបូកបីលើកទី២១ * កិច្ចប្រជុំរដ្ឋមន្រ្តីការបរទេសនៃកិច្ចប្រជុំកំពូលអាស៊ី-បូព៌ាលើកទី១០ * ជំនួបរវាងរដ្ឋមន្រ្តីការបរទេសអាស៊ានជាមួយតំណាងគណៈកម្មការអន្តររដ្ឋាភិបាលអាស៊ានស្តីពីសិទ្ធិមនុស្ស * កិច្ចសន្ទនារដ្ឋមន្រ្តីការបរទេសអាស៊ាន ស្តីពីការពង្រឹងតួនាទីរបស់ស្ត្រីសម្រាប់សន្តិភាព និង សន្តិសុខប្រកបដោយចីរភាព ក្នុងឱកាសកិច្ចប្រជុំរដ្ឋមន្រ្តីការបរទេសអាស៊ានលើកទី៥៣ * កិច្ចប្រជុំវេទិកាតំបន់អាស៊ានលើកទី២៧ និង * សន្និសីទក្រោយកិច្ចប្រជុំរដ្ឋមន្រ្តីការបរទេសអាស៊ាន ជាមួយដៃគូសន្ទនាទាំង១០ របស់អាស៊ាន។
ក្រសួងការបរទេសកម្ពុជា បានបញ្ជាក់ថា កិច្ចប្រជុំរដ្ឋមន្រ្តីការបរទេសអាស៊ានលើកទី៥៣ និងកិច្ចប្រជុំពាក់ព័ន្ធ នឹងពិនិត្យមើលឡើងវិញផែនការលំអិតរបស់អាស៊ាននិងការអនុវត្តធម្មនុញ្ញអាស៊ាន ផ្តោតការយកចិត្តទុកដាក់ទៅលើវិធី និងមធ្យោបាយនានា ដើម្បីសម្រេចបាននូវការកសាងសហគមន៍អាស៊ាននិងអនុសាសន៍នានា សម្រាប់ចក្ខុវិស័យសហគមន៍អាស៊ានក្រោយឆ្នាំ២០២៥ និងលើកកម្ពស់បន្ថែមទៀតនូវឯកភាពនិងសាមគ្គីភាព ភាពរឹងមាំ សមាហរណកម្មនិងការតភ្ជាប់ក្នុងរង្វង់អាស៊ាន ព្រមទាំងការធ្វើទំនាក់ទំនង ជាមួយសហគមន៍ពិភពលោក។ កិច្ចប្រជុំក៏នឹងពិភាក្សាផងដែរអំពីផលប៉ះពាល់លើសង្គម-សេដ្ឋកិច្ចដោយសារជំងឺកូវីដ-១៩ និងផែនការស្តារឡើងវិញគ្រប់ជ្រុងជ្រោយរបស់អាស៊ាន៕
ខាងក្រោមនេះជាសេចក្តីប្រកាសរបស់ក្រសួងការបរទេស៖
(ភ្នំពេញ)៖ នាយឧត្តមសេនីយ៍ ម៉ក់ ជីតូ អគ្គលេខាធិការរង នៃអគ្គលេខាធិការដ្ឋានអាជ្ញាធរជាតិ ប្រយុទ្ធប្រឆាំងគ្រឿងញៀន និងជាអគ្គស្នងការរងនគរបាលជាតិ បានលើកឡើងថា បទល្មើសគ្រឿងញៀននាពេលបច្ចុប្បន្ននេះ គឺជាបទល្មើសគ្រឿងញៀនដែលធំ ហើយស្មុគស្មាញ ដែលតម្រូវឲ្យរួមគ្នាបង្ក្រាប និងទប់ស្កាត់។
ការលើកឡើងយ៉ាងដូច្នេះ ធ្វើឡើងក្នុងឱកាសដែល នាយឧត្តមសេនីយ៍ ម៉ក់ ជីតូ អញ្ជើញបើកវគ្គបណ្តុះបណ្តាលច្បាប់ ស្តីពីការត្រួតពិនិត្យគ្រឿងញៀន ជំនាញស៊ើបអង្កេត បង្រ្កាបបទល្មើសគ្រឿងញៀន និងបទល្មើសសម្អាតប្រាក់ នៅអគ្គស្នងការដ្ឋាននគរបាលជាតិ នាព្រឹកថ្ងៃទី០៧ ខែកញ្ញា ឆ្នាំ២០២០នេះ។
នាយឧត្តមសេនីយ៍ ម៉ក់ ជីតូ បានបញ្ជាក់យ៉ាងដូច្នេះថា «បទល្មើសគ្រឿងញៀនឥឡូវនេះ គឺជាបទល្មើសគ្រឿងញៀនដែលធំ ហើយស្មុគស្មាញ បើសិនជាគ្រប់គ្រងមិនបាន វាគឺជាបញ្ហាចំបង នៅក្នុងសង្គម តំបន់ និងលើពិភពលោក»។
នាយឧត្តមសេនីយ៍ ម៉ក់ ជីតូ បានបន្ថែមទៀតថា ដូច្នេះគ្រប់សមត្ថកិច្ចពាក់ព័ន្ធ ជាពិសេសអាជ្ញាធរប្រយុទ្ធប្រឆាំងគ្រឿងញៀន ត្រូវធ្វើយ៉ាងណារួមគ្នាបង្ក្រាប និងទប់ស្កាប់ រាប់បទល្មើសគ្រឿងញៀន ដែលឆ្លងដែន ចូលមកប្រទេសកម្ពុជា ដើម្បីសំដៅរួមចំណែក ឲ្យកាន់តែសកម្មផុលផុសថែមទៀត។
ក្នុងវគ្គបណ្តុះបណ្តាលនេះ នាយឧត្តមសេនីយ៍ ម៉ក់ ជីតូ ក៏បានក្រើនរំលឹក ឲ្យរក្សាគម្លាត និងការអនុវត្តអនាម័យ ដែលជាការណែនាំ របស់ក្រសួងសុខាភិបាល នៅក្នុងជីវភាពរស់នៅប្រចាំថ្ងៃ និងការប្រារព្ធផ្សេងៗពិសេស ក្នុងពិធីបុណ្យភ្ជុំបិណ្ឌ រយៈពេល១៥ថ្ងៃនេះ ដើម្បីរួមគ្នាការការពារ ពីជំងឺកូវីដ១៩។
ជាមួយគ្នានោះ នាយឧត្តមសេនីយ៍ ម៉ក់ ជីតូ ក៏បានមានមតិសំណេះសំណាល និងធ្វើការផ្ដាំផ្ញើសួរសុខទុក្ខ ពីសំណាក់នាយឧត្តមសេនីយ៍ សន្តិបណ្ឌិត នេត សាវឿន អគ្គស្នងការនគរបាលជាតិ ជូនដល់សិក្ខាកាម ដែលចូលរួមក្នុងវគ្គបណ្តុះបណ្តាលនេះ ផងដែរ។
បើតាមឧត្តមសេនីយ៍ទោ អ៊ិន សុង នាយករងមន្ទីរប្រឆាំងបទល្មើសគ្រឿងញៀន បានឲ្យដឹងថា គិតចាប់ពីបើកយុទ្ធនាការ តាំងពីដើមឆ្នាំ២០១៧ រហូតដល់បច្ចុប្បន្ន គ្រប់សមត្ថកិច្ចពាក់ព័ន្ធ បានខិតខំប្រឹងប្រែងយកចិត្តទុកដាក់ ស្រាវជ្រាវស៊ើបអង្កេត និងបង្រ្កាបបទល្មើសគ្រឿងញៀន ប្រកបដោយស្មាតីមោះមុតបំផុត។
ជាលទ្ធផលគិតចាប់ពីយុទ្ធនាការលើកទី១ (ថ្ងៃទី០១ មករា ២០១៧) ដល់លើកទី៥ គិតត្រឹមថ្ងៃទី៣១ សីហា ២០២០នេះ បង្រ្កាបបាន ៣៣,១៤៧ករណី ឃាត់ខ្លួន ៦៨,៧៨៨នាក់ និងរឹបអូសគ្រឿងញៀន បាន២,១៥៧ គីឡូក្រាម។
ក្នុងនោះ អង្គភាពមន្ទីរប្រឆាំងបទល្មើសគ្រឿងញៀន ជាសេនាធិការ បានធ្វើការបង្ក្រាបបាន៤,៣៩១ករណី ឃាត់ខ្លួន៧,៤៣៩ នាក់ និងរឹបអូសគ្រឿងញៀន បាន ១,១៥០គីឡូក្រាម កសាងសំណុំរឿងបញ្ជូនទៅតុលាការ។
ក្នុងនោះដែរ មន្ទីរប្រឆាំងបទល្មើសគ្រឿងញៀន បានធ្វើការតស៊ូបង្ក្រាបករណីធំៗ ដែលមានបរិមាណសារធាតុញៀនចាប់១គីឡូក្រាមឡើង បានចំនួន១៨០ករណី ឃាត់ខ្លួនមេក្លោងចំនួន៨៧នាក់ ខ្សែរយៈបណ្តាញចំនួន២៨២នាក់ ជាមួយនឹងសារធាតុសរុប១,៩៣៦គីឡូក្រាម។
លើសពីនោះទៀត ព្រមទាំងបង្កកទ្រព្យសម្បត្តិ ដែលជាផលនៃបទល្មើសគ្រឿងញៀន បានចំនួន៣២កន្លែង៕
(ភ្នំពេញ)៖ ក្នុងរដូវកាលកាន់បិណ្ឌ បុណ្យភ្ជុំបិណ្ឌឆ្នាំនេះ សមាគមបរិច្ចាគឈាមកម្ពុជា បានកៀរគរគ្នា ផ្ដល់ឈាមសង្គ្រោះជីវិតមនុស្ស ដែលត្រូវការឈាមជាចាំបាច់ ជាពិសេសស្ដ្រីសម្រាលកូន, អ្នកគ្រោះថ្នាក់ចរាចរណ៍ និងអ្នកជំងឺផ្សេងៗដែលត្រូវការឈាមជាបន្ទាន់ ដើម្បីសង្គ្រោះជីវិត។
លោក ផាត់ សារឿន ប្រធានសមាគមបរិច្ចាគឈាមកម្ពុជាបានថ្លែងថា ដើម្បីជួយសង្គ្រោះជីវិតមនុស្ស ដែលត្រូវការឈាមជាចាំបាច់ ក្នុងឱកាសបុណ្យភ្ជុំបិណ្ឌនេះ យើងបានគៀរករគ្នាប្រមាណជិត៥០នាក់ មកបរិច្ចាគឈាម នៅមជ្ឈមណ្ឌលជាតិផ្ដល់ឈាមកម្ពុជា។
លោក ផាត់ សារឿន ថ្លែងបន្ដថា «សមាគមបរិច្ចាគឈាមកម្ពុជា តែងតែធ្វើការបរិច្ចាគឈាមជារៀងរាល់ឆ្នាំ នៅក្នុងរដូវបុណ្យភ្ជុំបិណ្ឌ ដើម្បីជួយសង្គ្រោះជនរងគ្រោះក្នុងហេតុការផ្សេង និងអ្នកជំងឺដែលត្រូវការឈាមជាចាំបាច់ដើម្បីសង្គ្រោះជីវិតភ្លាមៗ។ ក្រៅពីរដូវបុណ្យភ្ជុំបិណ្ឌ គឺនៅថ្ងៃនៃសេចក្ដីស្រលាញ់, នៅថ្ងៃ១៤មិថុនា ទិវាពិភពលោកបរិច្ចាគឈាម និងក្នុងឱកាសផ្សេងៗផងដែរ»។
សមាគមបរិច្ចាគឈាមកម្ពុជា បានចាំផ្ដើមផ្ដល់ឈាម ចាប់តាំងពីឆ្នាំ២០១១មក ដោយយល់ឃើញថាការបរិច្ចាគឈាម មិនប៉ះពាល់ដល់សុខភាពនោះទេ ជាពិសេស ជួយឱ្យយើងមានសុខភាពល្អជាងមុនទៀត និងសង្គ្រោះជីវិតមនុស្សបាន ដល់ជនរងគ្រោះថ្នាក់ផ្សេងៗ ដូចជា គ្រោះថ្នាក់ចរាចរណ៍ ស្ដ្រីសម្រាលកូនជាដើម។
លោកបានលើកឡើងទៀតថា «នៅថ្ងៃខាងមុខយើង នឹងបន្ដចូលរួមបរិច្ចាគឈាម ព្រោះជាកាយវិការជួយសង្គ្រោះជីវិតមនុស្សមួយដ៏ធំ បម្រើដល់វិស័យសង្គម ជាពិសេស វិស័យមនុស្សធម៌។ ដូច្នេះយើងនឹងបង្កើនការផ្សព្វផ្សាយព័ត៌មានជូនដល់ពលរដ្ឋ»។
ជាមួយគ្នានោះ ប្រធានសមាគមបរិច្ចាគឈាមកម្ពុជា ក៏បានថ្លែងអំពាវនាវដល់ពលរដ្ឋគ្រប់រូប ដែលមានអាយុចាប់ពី១៨ ឆ្នាំ៦០ឆ្នាំ គីឡូចាប់ពី៤៥គីឡូឡើងទៅ សូមចូលរួមបរិច្ចាគឈាម យ៉ាងហោចណាស់បានមួយម្ដងក្នុងមួយឆ្នាំ ដើម្បីចូលរួមជួយសង្គ្រោះជីវិតពលរដ្ឋកម្ពុជាយើង ដែលត្រូវការឈាមដើម្បីរស់។
សូមជម្រាបថា ប្រធានមជ្ឈមណ្ឌលជាតិផ្ដល់ឈាម លោកវេជ្ជបណ្ឌិត សុខ ប៉ូ ក៏បានបញ្ជាក់កាលពីកន្លងទៅដែរថា ឈាមមិនអាចផលិតដោយរោងចក្រ ឬក៏ឱសថស្ថាន ឬក៏វិទ្យាស្ថានបច្ចេកទេសជាន់ខ្ពស់ណាមួយបានទេ ឈាមអាចបានអាស្រ័យ ទៅលើការបរិច្ចាគពីមនុស្ស ចឹងប្រភពតែមួយគត់ ដែលយើងអាចមានឈាមគ្រប់គ្រាន់ គឺពីមនុស្ស។
ឈាមគឺជាកោសិកាមួយវិសេសវិសាល ដូច្នេះមានតែប្រភពពីមនុស្ស បើសិនជាយើងមិនមានសាមគ្គីភាព មិនមានការ ស្រលាញ់រាប់អាន រវាងជនជាតិយើង ដែលជាមោទនភាពជាតិយើង ជួយគ្នាក្នុងគ្រានោះ គឺមិនអាចមានឈាមគ្រប់គ្រាន់ ក្នុងការផ្គត់ផ្គង់ឈាមនោះទេ។
បើតាមអ្នកជំនាញ ការបរិច្ចាគឈាម មិនត្រឹមតែអាចជួយសង្គ្រោះជីវិតអ្នកជំងឺ និងសង្គមជាតិប៉ុណ្ណោះទេ វាថែមទាំងផ្តល់អត្ថប្រយោជន៍ សម្រាប់លោកអ្នក ដែលចូលរួមបរិច្ចាគផងដែរ។ ការផ្តល់ឈាមធ្វើឲ្យសរីរាង្គ ក្នុងខ្លួនមនុស្សបង្កើនការបង្កើតគោលិកាក្រហមឡើងវិញ ជាស្វ័យប្រវត្តិ។
ជាងនេះទៅទៀត ការផ្តល់ឈាមអាចកាត់បន្ថយ ការប្រឈមនឹងជំងឺបេះដូង ដោយសាររាល់ការផ្តល់ឈាម បានបន្ថយសារធាតុដែកមួយចំនួនពីក្នុងឈាម។
លើសពីនេះ ការផ្តល់ឈាមជាទៀងទាត់ ជារៀងរាល់៣ខែ ទៅ៤ខែម្តង នឹងជួយធ្វើឲ្យសុខភាពកាន់តែរឹងមាំ ដោយការផ្តល់ឈាមបានដុតបំផ្លាញចោល នូវថាមពលមួយចំនួន ក្នុងពេលផ្តល់ឈាមម្តងៗនិងកាត់បន្ថយការកើតជំងឺមហារីកផងដែរ៕
(បាត់ដំបង)៖ រដ្ឋមន្ត្រីក្រសួងពាណិជ្ជកម្ម លោក ប៉ាន សូរស័ក្តិ បានបង្ហាញការពេញចិត្ត និងគាំទ្រពេញទំហឹង ចំពោះការបង្កើតឱ្យមាន «ផ្សារចុងសប្តាហ៍» ដែលជាការរួមចំណែកដ៏សំខាន់ជួយផ្សព្វផ្សាយ និងលក់ផលិតផលរបស់ប្រជាពលរដ្ឋ។
នៅថ្ងៃទី០៦ ខែកញ្ញា ឆ្នាំ២០២០ម្សិលមិញនេះ លោករដ្ឋមន្ត្រី ប៉ាន សូរស័ក្តិ បានអញ្ជើញចុះទៅទស្សនាផ្សារចុងសប្តាហ៍នៅក្នុងខេត្តបាត់ដំបង។ ដំណើរចុះទស្សនាការលក់ដូរនៅក្នុងផ្សារចុងសប្តាហ៍នេះ ក៏មានចូលរួមអភិបាលខេត្តបាត់ដំបង លោក ងួន រតនៈ ព្រមទាំងមន្ត្រីពាក់ព័ន្ធមួយចំនួនទៀត។ ការបង្កើតផ្សារចុងសប្តាហ៍នេះឡើង គាំទ្រផលិតផលកសិ-ពាណិជ្ជកម្ម ដែលដាំដុះ និងចិញ្ចឹមដោយកសិករ ហើយយកមកដាក់លក់នៅទីផ្សារនេះ។
លោករដ្ឋមន្ត្រីបានគូសបញ្ជាក់ក្នុងឧកាសនោះថា «ការលក់បន្លែមាន់សាច់នៅផ្សារចុងសប្ដាហ៍នេះ ក្រៅពីផ្តល់ប្រាក់ចំណូលបន្ថែមដល់បងប្អូនកសិករ ក៏ធ្វើឱ្យអ្នកប្រើប្រាស់អាចជួបប្រាស័យទាក់ទងជាមួយកសិករផ្ទាល់ និងទិញកសិផលដែលមានប្រភពច្បាស់លាស់។ នៅថ្ងៃខាងមុខយើងខ្ញុំចង់ឃើញបងប្អូនទាំងអស់ប្រែក្លាយពីកសិករឆ្នើមទៅជាពាណិជ្ជករជោគជ័យ រកស៊ីកាន់តែចំណេញមានប្រាក់កាន់តែច្រើន។ នោះហើយគឺជាគោលបំណងចម្បងនៃគម្រោងរបស់យើង»។
ផ្សារចុងសប្ដាហ៍ជាសកម្មភាពចម្បងមួយ នៃសកម្មភាពនានារបស់គម្រាងជំរុញទីផ្សារសម្រាប់កសិកម្មខ្នាតតូច ហៅថា «អេមស៍» និងជាយុទ្ធសាស្រ្តអាទិភាពមួយក្នុងចំណោមយុទ្ធសាស្ត្រជាច្រើនរបស់ក្រសួងពាណិជ្ជកម្ម ក្នុងការលើកកម្ពស់តម្លៃផលិតផលកសិ-ពាណិជ្ជកម្មនៅលើទីផ្សារ និងដើម្បីបង្កើនប្រាក់ចំណូលរបស់កសិករខ្នាតតូចនៅតាមមូលដ្ឋាន តាមរយៈការធ្វើកសិ-ពាណិជ្ជកម្ម និងការតភ្ជាប់ទីផ្សារនៅក្នុងនិងក្រៅតំបន់។
មកដល់បច្ចុប្បន្ននេះ គម្រោងអេមស៍បើកដំណើរការសាកល្បងផ្សារចុងសប្ដាហ៍បានចំនួន ១២ខេត្តហើយ។ ផ្សារបើកមុនគេ គឺផ្សារចុងសប្ដាហ៍នៅខេត្តសៀមរាប ដោយបើកលក់នៅថ្ងៃទី៩ ខែមីនា ឆ្នាំ២០១៩ និងមានការលក់ដូរបានល្អប្រសើរហូតមក។ គម្រោងអេមស៍មានផែនការបន្តបើកផ្សារដូចនេះ នៅបណ្ដាខេត្តគោលដៅផ្សេងទៀត និងរាជធានីភ្នំពេញនៅពេលឆាប់ៗខាងមុខ។
លោក ប៉ាន សូរស័ក្តិ បានស្នើ និងលើកទឹកចិត្តដល់ក្រុមការងារគម្រោងអេមស៍ និងក្រុមការងារមន្ទីរពាណិជ្ជកម្មខេត្តនីមួយៗ ខិតខំជួយ និងសម្របសម្រួលធ្វើយ៉ាងណា ឱ្យផ្សារចុងសប្តាហ៍ដែលកំពុងលក់ដូរមានដំណើរការល្អ និងមាននិរន្តរភាព។
ក្នុងដំណើរចុះទស្សនាផ្សារចុងសប្តាហ៍ម្សិលមិញនេះ លោករដ្ឋមន្ត្រី បានអំពាវនាវឱ្យប្រជាកសិករខិតខំដាំដុះជំរុញផលិតកម្មកសិកម្មរួមមាន៖ ការចិញ្ចឹម សត្វ ផលិតកម្មដំណាំស្រូវ និងដាំដំណាំផ្សេងៗទៀត ដើម្បីបង្កើនបរិមាណផ្គត់ផ្គង់ឱ្យបានគ្រប់គ្រាន់ តាមតម្រូវការប្រើប្រាស់ក្នុងស្រុក ព្រមទាំងបង្កើតទីផ្សារជូនកសិករខ្នាតតូច ដែលជាកាលានុវត្តភាពសម្រាប់វិស័យកសិកម្ម និងទីផ្សារ។
លោករដ្ឋមន្ត្រី ក៏បានជំរុញឱ្យគម្រោងទីផ្សារសម្រាប់កសិកម្មខ្នាតតូច «អេមស៍» ត្រូវកៀរគរស្ថាប័នពាក់ព័ន្ធនានា និងខិតខំបង្កើនកិច្ចសហប្រតិបត្តិការបន្ថែម ដើម្បីធ្វើឱ្យខ្សែច្រវ៉ាក់តម្លៃឱ្យដំណើរការល្អប្រសើរ។ បន្ថែមពីលើនោះត្រូវបង្កើតផ្សារចុងសប្ដាហ៍នៅតាមខេត្តគោលដៅនីមួយៗ ដើម្បីផ្សព្វផ្សាយលក់ផលិតផលកសិ-ពាណិជ្ជកម្ម ដែលដាំដុះ និងចិញ្ចឹមដោយកសិករផ្ទាល់។ ជាពិសេសលើកស្ទួយវិបុលភាពកសិករខ្នាតតូចតាមរយៈការបង្កើនផលចំណេញកាន់តែច្រើនដោយតភ្ជាប់កសិ-ពាណិជ្ជកម្ម និងទីផ្សារ៕
(កំពត)៖ ឧត្តមសេនីយ៍ឯក ហ៊ុន ម៉ាណែត អគ្គមេបញ្ជាការរង នៃកងយោធពលខេមរភូមិន្ទ និងជាមេបញ្ជាការកងទ័ពជើងគោក នៅព្រឹកថ្ងៃទី៧ ខែកញ្ញា ឆ្នាំ២០២០នេះ បានអញ្ជើញ ប្រកាសតែងតាំង និងផ្លាស់ប្ដូរមុខតំណែងមេបញ្ជាការតំបន់ប្រតិបត្តិការសឹករងកំពត។
ពិធីនេះក៏មានការចូលរួមពីលោក ជាវ តាយ អភិបាលខេត្តកំពត លោក សោម ពិសិដ្ឋ អភិបាលខេត្តកែប ប្រតិភូអមដំណើរ ព្រមទាំងមន្ត្រី និងកងកម្លាំងពាក់ព័ន្ធជាច្រើនរូបផងដែរ។
តាមសម្រេចរបស់រដ្ឋមន្រ្តីក្រសួងការពារជាតិ សម្តេចពិជ័យសេនា ទៀ បាញ់ ដោយបានសម្រេចតែងតាំងលោកវរសេនីយ៍ឯក ហុក ចន្តា ពីមេបញ្ជាការរងតំបន់ប្រតិបត្តិការសឹករងកំពត ទៅជាមេបញ្ជាការជំនួសលោកឧត្តមសេនីយ៍ទោ យឹន ប៊ុនធឿន ដែលត្រូវតែងតាំងជាមេបញ្ជាការរងយោធភូមិភាគទី៣។
ក្នុងពិធីនោះដែរ ក៏មានការតែងតាំង បំពាក់ឋានន្តរស័ក្តិ ជូននាយទាហានតំបន់ប្រតិបត្តិការសឹករងកំពតជាច្រើនរូបផងដែរ៕
(កំពង់ឆ្នាំង)៖ ដើមឬស្សីគឺជារុក្ខជាតិម្យ៉ាង ដែលត្រូវបានច្បាប់ចាត់ទុកជាអនុផលព្រៃឈើដូចវ័រផ្ដៅផងដែរ ហើយដើមឫស្សីបានផ្ដល់អត្ថប្រយោជន៍ សម្បូរបែបរហូតរាប់ពាន់មុខមិន ចាញ់ដើមត្នោតនោះឡើយ ពិសេសគឺបានបម្រើដល់សេចក្តីត្រូវការរបស់ប្រជាកសិករខ្មែរយើងនៅតាមស្រុកស្រែចំការ ដែលមិនអាចខ្វះបាន តាំងពីអតីតកាល រហូតមកដល់បច្ចុប្បន្ន។
ដើមឬស្សី និងដើមត្នោត ជាដៃគូដ៏ពិសេសដែលមិនអាចខ្វះគ្នាបាន ក្នុងការផ្តល់អត្ថប្រយោជន៍ដល់ប្រជាកសិករ ស្រុកស្រែចំការ ដែលត្រូវការរុក្ខជាតិទាំងពីរប្រភេទនេះជាចាំបាច់ ប្រជាកសិករដែលប្រកបមុខរបរឡើងត្នោត គឺត្រូវការដើមឫស្សី យកទៅធ្វើជាបង្អោង ធ្វើជាបំពង់ ធ្វើជាចំណងចងបង្អោង ធ្វើជាដំបៀតសម្រាប់កៀបផ្កាត្នោត ធ្វើដងកាំបិតចិត្តផ្កាត្នោត និងធ្វើជាស្នួរសម្រាប់សួរពី ដើមត្នោតមួយទៅដើមមួយទៀត ដោយមានគុណភាពយ៉ាងល្អទៀតផង។ រីឯឧបករណ៍នេសាទវិញ គេអាចយកធ្វើជាទ្រូ ធ្វើជាលប ធ្វើជាលាយ លាន់ដាក់អន្ទង់ អង្រុត ឈ្នាង ធ្វើជាសៃយឺន រែងធ្វើជាព្រួលរាំងធ្នួស ធ្វើជាទ្រុងដាក់ត្រី ឬធ្វើជាស្ប។ល។ ។
សម្រាប់ការសាងសង់ ដូចជា រោង ខ្ទម ឬលំនៅដ្ឋានខ្នាតតូច នៅតាមស្រុកស្រែចំការ គេក៏អាចយកឬស្សីធ្វើជា សសរ ធ្វើជាបង្កង់ធ្វើជារនាបគ្រែ ធ្វើជាដងកណ្ដប សម្រាប់ដេរស្លឹកត្នោត ធ្វើជាដំបូលប្រក់ផ្ទះ នឹងធ្វើជារបស់ប្រើប្រាស់ផ្សេងៗទៀតទៅតាមសេចក្តីត្រូវការរបស់ប្រជាកសិករយើង ក្នុងការកែច្នៃសម្រាប់ប្រើប្រាស់ផ្សេងៗ ជាច្រើនទៀត។
មកដល់សម័យបច្ចុប្បន្ននេះ បើយោងតាមការស្រាវជ្រាវទៅលើឯកសារផ្សេងៗពាក់ព័ន្ធទៅនឹងរុក្ខជាតិដើមឬស្សីនេះបានបញ្ជាក់ថា ឬស្សីអាចផ្ដល់អត្ថប្រយោជន៍មកដល់សង្គម ជាតិយើងគឺមាន៣ផ្នែក
*ទី១៖ ផ្នែកបរិស្ថាន*ទី២៖ គឺផ្នែកសេដ្ឋកិច្ច*ទី៣៖ គឺសង្គម។
ចំពោះអត្ថប្រយោជន៍ផ្នែកបរិស្ថានគឺមិនខុសពីប្រភេទព្រៃឈើផ្សេងទៀតនោះទេ គឺឬស្សីអាចបង្កើតបានគម្របព្រៃពណ៌បៃតង វាអាចចូលរួមចំណែកក្នុងការកាត់បន្ថយការបម្រែ បម្រួលអាកាសធាតុ នឹងមានអត្ថប្រយោជន៍ចូលរួមក្នុងការស្រូបយកកាបោន ឌីអុកស៉ីត សេអូដឺ ហើយនិងបំភាយអុកស៊ីសែន សម្រាប់អាកាសធាតុ ក្រៅពីផ្តល់ផលប្រយោជន៍ទាំងអស់នេះផលប្រយោជន៍បរិស្ថានដទៃ ទៀតមានដូចជា៖ អាចការពារចម្រោះហើយ ក៏អាចនឹងដាំទប់ជាសំឡេងខ្យល់ព្យុះបានទៀតផង។
ពាក់ព័ន្ធទៅនឹងផ្នែកសេដ្ឋកិច្ច ឬស្សីអាចផ្ដល់ផលប្រយោជន៍ទាំងអស់ទាំងដើមទាំងស្លឹកទាំងទំពាំង បើយើងចេះធ្វើការកែច្នៃឬក៏ចាត់ ចែងជាមុខរបរមួយច្បាស់លាស់ នោះយើងនឹងបង្កើនចំណូល បានល្អ ហើយដើមឫស្សីនេះ វាក៏ងាយស្រួលក្នុងការដាំដុះផងដែរ។ អត្ថប្រយោជន៍ផ្នែកសេដ្ឋកិច្ច ដែលកែច្នៃអំពីដើមឫស្សីនេះ គឺមានរហូតទៅដល់ជាងបីពាន់មុខ ដែលមិនអាចរៀបរាប់អស់នោះឡើយ។
បើយោងទៅតាមការរៀបរាប់របស់លោកបណ្ឌិត លី ម៉េងហៀង ប្រធាននាយកដ្ឋានអភិវឌ្ឍន៍ចំការព្រៃដាន់ និងព្រៃឯកជន នៃក្រសួងកសិកម្ម រុក្ខាប្រមាញ់ និងនេសាទ ដែលលោកបានផ្ដល់បទសម្ភាសន៍ជាមួយ នឹងទូរទស្សន៍ក្នុងស្រុកកន្លងមកឲ្យដឹងថា បើតាមស្ថិតិនៃការស្រាវជ្រាវរបស់អង្គការ (អកស្វាម ហុងកុង) បានធ្វើការសិក្សា ស្រាវ ជ្រាវកាលពីឆ្នាំ២០១៧ បានបញ្ជាក់ថា គឺមានប្រទេស ចំនួន៣ មានកម្ពុជា ឡាវ និងវៀតណាម ក្នុងមួយឆ្នាំប្រជាពលរដ្ឋទាំង៣ប្រទេសនេះ អាចរកចំណូលពីដើមឫស្សីបានជាង ១ពាន់២រយលានដុល្លារ ក្នុងមួយឆ្នាំ និងអាច បង្កើតការងារឲ្យប្រជាពលរដ្ឋធ្វើបានជាង ១លាន២សែនកន្លែងផងដែរ។
ចំណែកនៅប្រទេសកម្ពុជាយើងវិញ គឺមានឬស្សីដុះ និងដកហូតការប្រើប្រាស់ជាលក្ខណៈគ្រួសារ នៅតាមបណ្ដាខេត្តក៏បានចូលរួម ចំណែកក្នុងការរកចំណូលសម្រាប់បង្កើនជីវភាពពលរដ្ឋបានច្រើន ដូចជាប្រភេទវ័ល្លផ្ដៅ និងប្រភេទឈើផ្សេងៗទៀតផងដែរ។
កន្លងមក គឺបន្ទាប់ពីបានសិក្សាស្រាវជ្រាវនៅ ក្នុងឆ្នាំ២០១៤ ក្នុងប្រទេសកម្ពុជារបស់យើង ការប្រមូលអនុផលព្រៃឈើ ពីឬស្សីមានប្រមាណ៣២ម៉ឺន១ពាន់គ្រួសារ ដែលបានទទួលផល ប្រយោជន៍ពីឬស្សី ខណៈដែលមានដើមឬស្សីរបស់យើងអាចដុះនៅតាមបណ្ដាខេត្តមានប្រមាណជាង ១៣ម៉ឺនហិកតា ចំនួននេះមានការថយចុះ បើប្រៀបធៀបទៅនឹងចន្លោះទសវត្សរ៍ឆ្នាំ ៥០និង ៧០។
រីឯពូជឬស្សីនៅក្នុងប្រទេសកម្ពុជាយើងវិញ គឺមានរហូតដល់១១ពូជ ហើយបច្ចុប្បន្នក៏បានសហការជាមួយប្រទេសដទៃទៀត ដើម្បីសិក្សាស្រាវជ្រាវពូជឬស្សីផ្សេងទៀត ដែលដុះនៅតាមជួរភ្នំក្រវាញ ដែលមិនទាន់បានដាក់ ឈ្មោះខ្មែរឲ្យបានច្បាស់លាស់នៅឡើយ។
ដោយឡែកផ្នែកសង្គមយើងអាចដាំឬស្សីធ្វើជាសួនលំហែកាយ ឬដាំធ្វើជាម្លប់សម្រាប់អង្គុយលេងកម្សាន្ត នៅតាមរមណីយដ្ឋានទេសចរណ៍នានា ពិសេសជាងនេះទៅទៀតនោះ ដើមឬស្សីក៏អាចប្រើប្រាស់ក្នុងវិស័យយោធាបានផងដែរ ជាក់ស្ដែងកាលពីអតីត កាល ប្រវត្តិសាស្រ្តសម័យលង្វែក គេដាំដើមឬស្សីព្រៃ សម្រាប់ធ្វើជារបងការពារបន្ទាយ ទាហាន មិនឱ្យសត្រូវចូលមកយាយីបានដោយងាយស្រួលទៀតផង។
លោកក៏បានបញ្ជាក់ថា ឬស្សីគឺមានអត្ថប្រយោជន៍ជាច្រើនទាំងបរិស្ថាន សេដ្ឋកិច្ច និងសង្គម ប៉ុន្តែមិនត្រូវបានប្រជាពលរដ្ឋខ្មែរយើង ចាប់អារម្មណ៍នឹងយកចិត្តទុកដាក់នោះឡើយ ដើមឬស្សីបើប្រជាពលរដ្ឋយើងចេះកែច្នៃនោះ យើងនឹងអាចរកប្រាក់ចំណូលបានយ៉ាងច្រើនពីអត្ថប្រយោជន៍ដើមឫស្សីនេះ ហើយក៏មិនពិបាកក្នុងការដាំដុះ និងថែទាំនោះដែរ។
នៅក្នុងវិស័យឧស្សាហកម្ម ដើមឬស្សីក៏អាចយកទៅធ្វើវត្ថុធាតុដើមដ៏សំខាន់បំផុត ដូចជាការកែឆ្នៃ ធ្វើជាក្រដាសសរសេរដែលជាប្រភេ ទលេខ១ និងអាចយកទៅកៀបធ្វើជាក្តាបន្ទះ ក្តាប៉ាកកេ គ្រឿងសង្ហារឹមសម្រេច។ នៅក្នុងផ្នែកវប្បធម៌គេអាចយកឬស្សីទៅធ្វើជាឧបករ ណ៍ភ្លេងបានជាច្រើនមុខ ដូចជាខ្លុយ ប៉ី រនាត និងឧបករណ៍ភ្លេងខ្មែរជាច្រើនមុខទៀត។
រីឯទំពាំងឬស្សីមានឱជារស ហើយសម្បូរ ទៅដោយវីតាមីនជាច្រើន ដោយសារទំពាំងគឺមានជាតិហ្វៃប័រ ដែលគេអាចយកវាទៅធ្វើជាបន្លែ គ្រឿងកំប៉ុង ឬជ្រក់ទុកទទួលទានបានយូរអង្វែងទៀតផង រីឯស្លឹកឬស្សី អាចយកទៅផលិតបម្រើនៅក្នុងវិស័យសុខាភិបាល ដែលអាចកែច្នៃធ្វើជាឱសថ ឬធ្វើជាឡេជាដើម ឬស្សីបច្ចុប្បន្ននៅក្នុងប្រទេសចិន គេអាចយកវាទៅកែច្នៃធ្វើជាក្រណាត់ បានយ៉ាងស្រស់ប្រណិតផងដែរ៕
(កំពង់ធំ)៖ នៅក្នុងឱកាសបុណ្យកាន់បិណ្ឌប្រពៃណីខ្មែរនេះ លោកស្រី ឃួន ឃុនឌី សមាជិកព្រឹទ្ធសភា និងក្រុមគ្រួសារ បានអញ្ជើញទៅចូលរួមក្នុងពិធីកាន់វេនជាមួយបងប្អូនប្រជាពុទ្ធបរិស័ទ នៅវេនទី៥ នៅវត្តតាលវ័ន្តក្តីចារ្តិ៍ ហៅវត្តក្តីចារ្តិ៍ តាមប្រពៃណីទំនៀមទំលាប់របស់ប្រជាជនខ្មែរនារសៀលថ្ងៃទី៦ ខែកញ្ញា ឆ្នាំ២០២០។
លោកស្រី ឃួន ឃុនឌី បានលើកឡើងថា បុណ្យភ្ជំបិណ្ឌដែលជាបុណ្យមួយដ៏ធំ នៃប្រពៃណីទំនៀមទំលាប់របស់ប្រជាពលរដ្ឋខ្មែរ ដែលកាន់សាសនាព្រះពុទ្ធ គោរពប្រតិបត្តិតាំងពីដូនតា តរៀងមក។
ម៉្យាងទៀត ពិធីកាន់វេនបិណ្ឌនេះពុទ្ធសាសនិកខ្មែរយើង បានប្រារព្ធបដិបត្តិធ្វើឡើងចាប់ពីថ្ងៃ១រោជ ខែភទ្របទ ដល់ថ្ងៃ១៤ រោជ ខែភទ្របទ រហូតដល់ថ្ងៃបុណ្យភ្ជំធំត្រូវថ្ងៃ១៥រោជ ខែភទ្របទ ដែលបងប្អូនពុទ្ធបរិស័ទប្រជាពលរដ្ឋ ជិតឆ្ងាយបានមកជួបជុំគ្នានាំយកចង្ហាន់ចំណីអាហារទៀនធូក បច្ច័យទៅប្រគេនដល់ព្រះសង្ឃគង់នៅចាំព្រះវស្សាតាមទីវត្តអារាមនានានៅកម្ពុជា។
លោកស្រី ឃួន ឃុនឌី បានលើកឡើងថា បេសកកម្ម នៃការថែរក្សាសន្តិភាព និងបន្តឲ្យមាននិរន្តរភាព នៃវឌ្ឍនភាពកម្ពុជា គឺការចូលរួម និងគាំទ្រយ៉ាងពេញទំហឹងពីសំណាក់ប្រជារាស្រ្តកម្ពុជា តាមរយៈនៃការផ្តល់ជំនឿទុកចិត្តលើការដឹកនាំរបស់សម្តេចតេជោ ហ៊ុន សែន ជានាយករដ្ឋមន្ត្រី និងជាបិតាសន្តិភាពនៅកម្ពុជា។
ក្នុងនោះលោកស្រីក៏បានលើកពីបច្ចុប្បន្នភាព ដែលនៅលើពិភពលោកបានកំពុងជួបនូវបញ្ហាវិបត្តិកូវីដ១៩ បានធ្វើឲ្យប៉ះពាល់ស្ថានភាពសេដ្ឋកិច្ចយ៉ាងខ្លាំងក្នុងនោះ កម្ពុជាក៏បានជួបបញ្ហានេះផងដែរ។
ក្នុងនោះលោកស្រីក៏បានធ្វើការក្រើនរំលឹកថ្វាយដល់ព្រះសង្ឃ ពុទ្ធបរិស័យ និងប្រជាពលរដ្ឋក្នុងឱកាសបុណ្យភ្ជំបិណ្ឌនេះ ត្រូវបង្កើនការប្រុងប្រយ័ត្នខ្ពស់ ក្នុងការប្រយុទ្ធប្រឆាំងបង្កាទប់ស្កាត់ នៃជម្ងឺកូវិដ១៩ គឺត្រូវចេះធ្វើអនាម័យឲ្យបានជាប្រចាំដោយដុសលាងដៃនឹងទឹកសាប៊ូ អាល់កុល ឬជែល និងពាក់ម៉ាស់ឲ្យបានត្រឹមត្រូវ និងរក្សានូវគន្លាតសុវត្ថិភាព ទោះបីនៅកម្ពុជា មិនមានអ្នកស្លាប់ដោយជំងឺកូវីដ១៩ ក៏ពិតមែន មានតែយើងទេដែលភ្លេចកូវិដ ចំពោះកូវិដមិនភ្លេចយើងឡើយ៕
(ឧត្តរមានជ័យ)៖ ពិធីប្រកាសផ្លាស់ប្ដូរតំណែងស្នងការនគរបាលខេត្តឧត្តរមានជ័យ នឹងត្រូវធ្វើឡើងជាផ្លូវការនៅថ្ងៃទី៩ ខែកញ្ញា ឆ្នាំ២០២០ ក្រោមអធិបតីនាយឧត្តមសេនីយ៍សន្ដិបណ្ឌិត នេត សាវឿន អគ្គស្នងការនគរបាលជាតិ និងលោក ប៉ែន កុសល្យ អភិបាលខេត្ត។
លោកឧត្តមសេនីយ៍ត្រី ហួត សុធី ស្នងការរងនគរបាលខេត្តសៀមរាបទទួលផែនសន្តិសុខ ត្រូវចូលកាន់តំណែងជាស្នងការថ្មី នៃស្នងការដ្ឋាននគរបាលខេត្តឧត្តរមានជ័យ៕
(បន្ទាយមានជ័យ)៖ នាយឧត្តមសេនីយ៍ សន្ដិបណ្ឌិត នេត សាវឿន អគ្គស្នងការនគរបាលជាតិ និងលោក អ៊ុំ រាត្រី អភិបាលខេត្ដបន្ទាយមានជ័យ នៅព្រឹកថ្ងៃទី០៧ ខែកញ្ញា ឆ្នាំ២០២០នេះ អញ្ជេីញប្រកាសផ្លាស់ប្ដូរតំណែងស្នងការនគរបាលខេត្តបន្ទាយមានជ័យ។
លោកឧត្តមសេនីយ៍ត្រី សិទ្ធិ ឡោះ ស្នងការរងនគរបាលខេត្ត ត្រូវចូលកាន់តំណែងជាស្នងការថ្មី នៃស្នងការដ្ឋាននគរបាលខេត្ត។ ដោយឡែក លោកឧត្តមសេនីយ៍ទោ អាត់ ខែម ត្រូវបានតែងតាំងជាទីប្រឹក្សាក្រសួងមហាផ្ទៃ ឋានៈស្មើអនុរដ្ឋលេខាធិការ៕
(ភ្នំពេញ)៖ «ចំណាត់ការផ្លូវច្បាប់ចំពោះជនជ្រុលនិយម រឿងព្រំដែនជានីតិវិធីស្របច្បាប់ និងស្របតាមឆន្ទៈពលរដ្ឋខ្មែរ» នេះជាវីដេអូវិភាគ ដែលរៀបចំឡើងដោយ អង្គភាពប្រតិកម្មរហ័ស នៃទីស្តីការគណៈរដ្ឋមន្រ្តី នៅថ្ងៃទី០៧ ខែកញ្ញា ឆ្នាំ២០២០នេះ ដើម្បីពន្យល់មហាជន និងប្រជាពលរដ្ឋអំពីល្បិចកលរបស់ក្រុមជ្រុលនិយម ដែលឆ្លៀតបំភ្លៃអំពីបញ្ហាព្រំដែន ក្នុងន័យកេងចំណេញនយោបាយ និងវាយប្រហារលើរាជរដ្ឋាភិបាលកម្ពុជា ដែលខិតខំដោះស្រាយបញ្ចប់ បញ្ហាព្រំដែនជាមួយប្រទេសជិតខាង ដើម្បីកែប្រែតំបន់ព្រំដែននេះ ជាតំបន់សន្តិភាព និងពោរពេញដោយការអភិវឌ្ឍ។
ខាងក្រោមនេះជាវីដេអូវិភាគ៖ «ចំណាត់ការផ្លូវច្បាប់ចំពោះជនជ្រុលនិយម រឿងព្រំដែនជានីតិវិធីស្របច្បាប់ និងស្របតាមឆន្ទៈពលរដ្ឋខ្មែរ»៖

(ភ្នំពេញ)៖ បន្ទាប់ពីបានបិទទ្វារអស់រយៈប្រមាណជា៦ខែ ព្រោះតែជំងឺកូវីដ១៩នោះ គ្រឹះស្ថានសិក្សាទាំងរដ្ឋ និងឯកជនមួយចំនួន បានបើកទ្វារសិក្សាឡើងវិញហើយ នៅថ្ងៃចន្ទ ទី០៧ ខែកញ្ញា ឆ្នាំ២០២០នេះ។
គ្រឹះស្ថានអប់រំរបស់រដ្ឋ ដែលបើកទ្វារទទួលសិស្សនៅថ្ងៃនេះ សម្រាប់២១រាជធានី-ខេត្ត បើកទ្វារសម្រាប់តែថ្នាក់ទី៩ និងថ្នាក់ទី១២។ រីឯទីរួមខេត្ត៤ផ្សេងទៀត ដែលមានហានិភ័យឆ្លងជំងឺកូវីដ១៩ទាប គឺខេត្តក្រចេះ ស្ទឹងត្រែង រតនគិរី និងមណ្ឌលគិរី អនុញ្ញាតឱ្យបើកទ្វារគ្រប់កម្រិតសិក្សាពីថ្នាក់ទី១ ដល់ទី១២។ ក្រៅពីនេះ ក្រសួងអប់រំ ក៏អនុញ្ញាតឲ្យមានការបើកសាលារៀនតាមលទ្ធភាពជាក់ស្តែងនៅតាមរាជធានី-ខេត្តមួយចំនួនទៀតផងដែរ។
ក្រៅពីគ្រឹះស្ថានសិក្សារដ្ឋ គ្រឹះស្ថានសិក្សាឯកជនចំនួន ៣០០កន្លែង ពីកម្រិតមត្តេយ្យ ដល់ឧត្តមសិក្សា ក៏នឹងបើកទ្វារសាលាឡើងវិញផងដែរ បន្ទាប់ពីក្រសួងអប់រំចុះពិនិត្យនិងវាយតម្លៃដោយផ្ទាល់ដល់ទីតាំងសាលាអំពីការអនុវត្តវិធានការសុវត្ថិភាព។
ការចាប់ផ្តើមបើកសាលារៀនឡើងវិញនេះ បានធ្វើឡើងបន្ទាប់ពីស្ថានភាពជំងឺកូវីដ១៩នៅកម្ពុជា មានសភាពធូរស្រាលដោយអ្នកឆ្លងបានព្យាបាលជាសះស្បើយជិតអស់ ហើយមិនមានអ្នកឆ្លងថ្មី។ បើទោះបីជាយ៉ាងនេះក្តី ការបើកសាលារៀនឡើងវិញ ក៏នៅតែត្រូវបានយកចិត្តទុកដាក់ខ្ពស់លើវិធានការទប់ស្កាត់ការឆ្លង ឬចម្លងជំងឺកូវីដ១៩នេះនៅក្នុងថ្នាក់រៀន។
ក្រសួងអប់រំបានចេញសេចក្តីណែនាំ ដល់គ្រឹះស្ថានសិក្សាទាំងអស់ឱ្យយកចិត្តទុកដាក់ អនុវត្តន៍វិធានអនាម័យ និងគម្លាតសុវត្ថិភាពនៅក្នុងថ្នាក់រៀន ដើម្បីបង្ការការឆ្លងជំងឺ។ នៅមុនបើកទ្វារសាលារៀននេះ នៅតាមគ្រឹះស្ថានអប់រំទាំងរដ្ឋ និងឯកជន ក៏បានធ្វើសកម្មភាពបោសសំអាត និងបាញ់ថ្នាំសម្លាប់មេរោគនៅតាមបរិស្ថានសាលា និងនៅក្នុងថ្នាក់រៀនផងដែរ។
លោក ហង់ជួន ណារ៉ុន រដ្ឋមន្ដ្រីក្រសួង អប់រំ យុវជន និងកីឡាកាល ក្នុងសេចក្តីណែនាំកន្លងទៅ បានណែនាំគណៈគ្រប់គ្រងគ្រឹះស្ថានសិក្សាត្រូវអនុវត្ដតាមគោលការណ៍ប្រតិបត្ដិស្ដង់ដា ()។ ជាពិសេសពង្រឹងការអនុវត្ដវិធានការការពារទប់ស្កាត់ និងឆ្លើយតបការរីករាលដាលជំងឺកូវីដ១៩ របស់ក្រសួងសុខាភិបាល ឬអាចអនុវត្ដលើសពីស្ដង់ដាដែលបានកំណត់នេះ។
តាមការណែនាំរបស់ក្រសួងអប់រំ ដើម្បីបង្ការការចម្លងជំងឺកូវីដ១៩ នេះ ក្រសួងបានកំណត់ឱ្យរៀបចំចំនួនអ្នកសិក្សា ២០ ទៅ ២៥នាក់ ក្នុងបន្ទប់រៀន (តុ កៅអីសិស្ស និងតុគ្រូ) រៀបចំវេនសិក្សា ដើម្បីធានាគម្លាតសុវត្ថិភាពក្នុងបរិវេណគ្រឹះស្ថានសិក្សា សីតុណ្ហភាពក្នុងបន្ទប់រៀនមិនត្រូវទាបជាង ២៤អង្សារសេ និងមានខ្យល់ និងពន្លឺគ្រប់គ្រាន់។
រាល់សកម្មភាពប្រមូលផ្ដុំ មិនលើសពី ៥០នាក់, អនុវត្តការវាស់កម្ដៅសីតុណ្ហភាពអ្នកសិក្សាគ្រូបង្រៀន និងបុគ្គលិក (មិនអនុញ្ញាតឱ្យចូលក្នុងបរិវេណគ្រឹះស្ថានសិក្សាករណីកម្តៅលើសពី ៣៧.៥ អង្សារសេ), អនុវត្តការពាក់ម៉ាស់ ឬរបាំងមុខ ចំពោះអ្នកសិក្សា គ្រូបង្រៀន និងបុគ្គលិក ក្នុងបរិវេណគ្រឹះស្ថាន សិក្សា, រៀបចំបន្ទប់សុខភាព និងសម្ភារសង្គ្រោះបឋម រៀបចំកន្លែងលាងដៃ ទឹកអាល់កុល ជែលលាងដៃ។
រៀបចំបន្ទប់ទឹក បន្ទប់អនាម័យ សមស្របតាមចំនួនសិស្ស, រៀបចំទីធ្លា និងទ្វារចេញ ចូល ដែលមិនមានការកកស្ទះ, មិនមានការលក់ដូរនំចំណី ឬអាហារដ្ឋានក្នុងបរិវេណគ្រឹះស្ថានសិក្សា, មិនមានដំណើរការសេវាដឹកជញ្ជូនអ្នកសិក្សា, មិនត្រូវមានការលេងកីឡា ដែលនាំឱ្យមានការប៉ះទង្គិចគ្នា, មិនមានសកម្មភាពកម្សាន្ត ឬការប្រគំតន្ត្រី។
អ្នកសិក្សា បុគ្គលិក ឬសមាជិកគ្រួសារជាជនជាតិបរទេស ដែលបានធ្វើដំណើរចូលក្នុងប្រទេសកម្ពុជា ក្នុងរយៈពេល២ខែចុងក្រោយ ចាំបាច់តម្រូវឱ្យធ្វើតេស្តរកកូវីដ១៩ មុននឹងអនុញ្ញាតឱ្យចូលរៀន និងបំពេញការងារក្នុងគ្រឹះស្ថានសិក្សា។
សូមរំលឹកថា ក្រសួងអប់រំយុវជន និងកីឡា បានសម្រេចផ្អាកដំណើរការសាលារៀនទាំងអស់នៅកម្ពុជា កាលពីថ្ងៃទី១៦ ខែមីនា ដើម្បីបង្ការការឆ្លងរាលដាលនៃជំងឺកូវីដ១៩។ ក្នុងពេលបិទសាលារៀនកន្លងមកនេះ ក្រសួងអប់រំបានដាក់ចេញនូវយន្តការសិក្សាពីចម្ងាយ និងការសិក្សាតាមប្រព័ន្ធអនឡាញជាច្រើនទម្រង់សម្រាប់សិស្ស-និស្សិត៕
(កំពង់ចាម)៖ បន្ទាប់ពីខ្យល់កន្ដ្រាក់បណ្ដាលខូតខាតផ្ទះសម្បែងរបស់ប្រជាពលរដ្ឋចំនួន ១៤គ្រួសារ និងសាលារៀនមួយខ្នង នៅក្នុងឃុំគោករវៀង ឃុំខ្នុរដំបង និងឃុំផ្ដៅជុំ ស្រុកជើងព្រៃ ខេត្ដកំពង់ចាម, លោកបណ្ឌិត ម៉ា ឈឿន តំណាងរាស្ដ្រមណ្ឌលកំពង់ចាម និងប្រធានក្រុមការងារចុះជួយស្រុកជើងព្រៃ នៅថ្ងៃទី០៥ ខែកញ្ញា ឆ្នាំ២០២០ បានអញ្ជើញចុះចែកអំណោយជូនដល់ដៃរបស់ពលរដ្ឋងាយរងគ្រោះ។
ក្នុងឱកាសតំណាងរាស្ដ្រ ម៉ា ឈឿន បានថ្លែងទៅកាន់ប្រជាពលរដ្ឋរងគ្រោះដោយគ្រោះមហន្ដរាយធម្មជាតិនេះថា «យើងខ្ញុំសូមចូលរួមសោកស្ដាយ និងបាននាំយកនូវអំណោយជាគ្រឿងឧបភោគ-បរិភោគ និងថវិកាមួយចំនួនមកជូន ដើម្បីជួយសម្រាលការលំបាកមួយផ្នែក ក្នុងការរស់នៅប្រចាំថ្ងៃ។ លើសពីនោះ បើមានការខ្វះខាតអ្វីបន្ថែម យើងខ្ញុំនឹងជួយបន្ដបន្ទាប់ទៀត»។
បន្ថែមពីនោះ តំណាងរាស្ដ្រ ម៉ា ឈឿន បានជំរុញលើកទឹកចិត្ដដល់សមាជិកបក្សទាំងអស់ ត្រូវបន្ដសាមគ្គីភាពគ្នា និងបំពេញការងារប្រកបដោយប្រសិទ្ធិភាពខ្ពស់ ក្នុងការផ្ដល់សេវាសាធារណៈជូនប្រជាពលរដ្ឋ ពិសេស ដោះស្រាយរាល់បញ្ហាដែលពលរដ្ឋជួបប្រទះ ឬទុកលំបាករបស់ពួកគាត់ និងត្រូវចាត់ទុកថា ដូចជាទុក្ខរបស់ក្រុមគ្រួសារយើងដែរ។
ក្នុងឱកាស ចុះចែកអំណោយដល់គ្រួសាររងគ្រោះដោយខ្យល់កន្ដ្រាក់ចំនួន១៤គ្រួសារ និងសាលារៀនមួយខ្នង នៅក្នុងឃុំចំនួន៣នៃស្រុកជើងព្រៃនេះ តំណាងរាស្ដ្រកំពង់ចាម ក៏បានប្រជុំពិនិត្យបញ្ជីឈ្មោះ ការចុះឈ្មោះបោះឆ្នោត និងការធ្វើអត្តសញ្ញាណបណ្ណជូនពលរដ្ឋ ដែលគ្រប់អាយុត្រូវបោះឆ្នោតឱ្យបានគ្រប់ៗគ្នា។ បច្ចុប្បន្ននេះ ឃុំទាំង១០ នៅក្នុងស្រុកជើងព្រៃ ខេត្ដកំពង់ចាម មានប្រជាជនសរុបចំនួន ១០០,៨២០នាក់ ត្រូវនឹង២៧,១៧៥គ្រួសារ។
ព្រមគ្នានោះដែរ តំណាងរាស្ដ្រ ម៉ា ឈឿន បានថ្លែងជំរុញដល់សមាជិក-សមាជិកា ត្រូវបន្ដ និងផ្ដល់ភាពរហ័ស ក្នុងការធ្វើអត្ដសញ្ញាណបណ្ណជូនពលរដ្ឋ ដែលបានបាត់ និងខូចអត្ដសញ្ញាណបណ្ណជាដើម ខណៈដែលការបោះឆ្នោតនឹងប្រព្រឹត្ដទៅនៅឆ្នាំ២០២២ និងឆ្នាំ២០២៣ ខាងមុខ។ ពលរដ្ឋ ជាម្ចាស់អំណាច និងជាម្ចាស់វាសនាប្រទេសជាតិ ក្នុងការជ្រើសរើសថ្នាក់ដឹកនាំប្រទេស ដែលខ្លួនស្រលាញ់ពេញចិត្ដ នឹងធ្វើឱ្យប្រទេសជាតិនាំមានសុខសន្ដិភាព និងការអភិវឌ្ឍលើកគ្រប់វិស័យ ដូចបច្ចុប្បន្ននេះ។
ជាមួយគ្នានោះ តំណាងរាស្រ្ដមណ្ឌលកំពង់ចាម ក៏បានក្រើនរម្លឹកដល់សមាជិករបស់ខ្លួន ពីការបន្ដកិច្ចខិតខំប្រឹងប្រែងបន្ថែមទៀត និងប្ដេជ្ញារួមគ្នា ការពារសន្ដិភាព រកសេរីភាព និងលទ្ធិប្រជាធិបតេយ្យ សេរីពហុបក្ស ក្រោមបាវចនា ជាតិ សាសនា ព្រះមហាក្សត្រ ទោះត្រូវចំណាយក្នុងតម្លៃណាក៏ដោយ។
ជាងនេះទៅទៀត ត្រូវបម្រើប្រជាជន តាមរយៈបន្ដចុះជួយប្រជាជនឱ្យកាន់តែល្អប្រសើរជាងមុន ដោយត្រូវឆ្លើយតប និងបំពេញនូវតម្រូវការចាំបាច់ពេលពលរដ្ឋមានបញ្ហា ទាន់ពេលវេលា ចេះយល់សុខទុក្ខ និងការលំបាក ហើយត្រូវរួមសុខទុក្ខជាមួយប្រជាជនគ្រប់កាលៈទេសៈ ជាពិសេស ពង្រឹងភូមិ ឃុំ មានសុវត្ថិភាព និងអភិវឌ្ឍមូលដ្ឋាន លើគ្រប់វិស័យ៕

(ភ្នំពេញ)៖ ក្រសួងសុខាភិបាល នៅព្រឹកថ្ងៃទី០៧ ខែកញ្ញា ឆ្នាំ២០២០នេះ បានចេញសេចក្តីប្រកាសព័ត៌មាន ដោយបញ្ជាក់ថា នៅថ្ងៃនេះក្រសួងមិនមានរកឃើញករណីឆ្លងជំងឺកូវីដ១៩ថ្មីនោះទេ ហើយក៏គ្មានករណីព្យាបាលជាសះស្បើយថ្មីនោះដែរ អ្នកជំងឺកំពុងសម្រាកនៅមន្ទីរពេទ្យមានចំនួន២នាក់ដដែល។
សូមជម្រាបថា គិតត្រឹមម៉ោង០៧៖០០ព្រឹក ថ្ងៃទី០៧ ខែកញ្ញា ឆ្នាំ២០២០ នៅកម្ពុជាបានរកឃើញអ្នកឆ្លងជំងឺកូវីដ១៩ ចំនួនសរុប ២៧៤នាក់ (ស្រី៥៤នាក់ និងបុរស ២២០នាក់) ក្នុងនោះចំនួនអ្នកព្យាបាលជាសះស្បើយ សរុបទូទាំងប្រទេសមានចំនួន ២៧២នាក់ (ស្រី៥៤នាក់ និងបុរស២១៨នាក់) និងអ្នកកំពុងសម្រាកព្យាបាលនៅមន្ទីរពេទ្យរដ្ឋ មានចំនួន០២នាក់៕
(ភ្នំពេញ)៖ បុណ្យភ្ជុំបិណ្ឌ ជាពិធីបុណ្យមួយដែលធំជាងគេ នៅក្នុងចំណោមពិធីបុណ្យទាំងអស់ ចំពោះអ្នកកាន់ព្រះពុទ្ធសាសនា។ ជារៀងរាល់ឆ្នាំនៅពេលដល់ថ្ងៃខែ ដែលត្រូវប្រារព្ធ ពិធីបុណ្យភ្ជុំបិណ្ឌ គ្រប់បងប្អូនកូនចៅ សាច់ញាតិសន្ដានទាំងអស់ ទោះនៅទីជិត ឬទីឆ្ងាយ តែងតែធ្វើដំណើរទៅជួបជុំគ្នា ជាពិសេសឪពុកម្ដាយនៅស្រុកកណើត ដើម្បីរៀបចំម្ហូបអាហារ បាយសម្ល ចង្ហាន់យកទៅប្រគេនព្រះសង្ឃ ដែលគង់នៅវត្តអារាម។ ទាំងនេះ គឺជាទម្លាប់មួយដែលគេនិយមធ្វើតៗគ្នា របស់ជនជាតិខ្មែរជាយូរមកហើយ។
ពិធីបុណ្យកាន់បិណ្ឌ ភ្ជុំបិណ្ឌឆ្នាំ២០២០នេះ ប្រព្រឹត្តទៅចាប់ពីថ្ងៃ១រោច ដល់ថ្ងៃ ១៤រោច ខែភទ្របទ ត្រូវនឹងថ្ងៃទី០៣ ដល់ថ្ងៃទី១៨ ខែកញ្ញា ឆ្នាំ២០២០។
ប្រវត្តិបុណ្យភ្ជុំបិណ្ឌ
បើតាមតម្រាចារតាមប្រវត្តិសាស្ត្រនៃប្រទេសកម្ពុជា បានបង្ហាញថា ពិធីបុណ្យភ្ជុំបិណ្ឌ គឺកើតមានតាំងពីបុរាណកាលមកម្ល៉េះ។ ប៉ុន្តែទាស់ត្រង់ថា កាលពីសម័យមុនគេមិនហៅថា បុណ្យភ្ជុំទេ ដោយនៅក្នុងពិធីនេះ គេមានបែងចែកចេញជាពីរថ្នាក់។ ថ្នាក់ដំបូង គឺគេចាប់ផ្ដើមធ្វើចាប់ពីថ្ងៃ១រោច រហូតដល់ថ្ងៃ១៤រោច ជាវារកភត្ត (ភត្តធ្វើតាមថ្ងៃ) ជាបន្តបន្ទាប់។ ចំណែកមួយថ្នាក់ទៀតគេធ្វើនៅថ្ងៃ ១៥រោច ដែលគេហៅថាបុណ្យភ្ជុំ។ ពិធីបុណ្យទាំងពីរថ្នាក់នេះ បច្ចុប្បន្នត្រូវបានយើងបូកបញ្ចូលគ្នា ហើយហៅកាត់ថា ពិធីបុណ្យបិណ្ឌភ្ជុំ។
មូលហេតុដែលប្រារព្ធពិធីបុណ្យភ្ជុំ
កាលពីសម័យបុរាណកាល គេធ្វើពិធីបុណ្យនេះ គឺដើម្បីរៀបចំធ្វើសង្ឃភត្ត ទំនុកបម្រុងព្រះសង្ឃ ដែលគង់ចាំវស្សាក្នុងវត្តរយៈពេល ៣ខែ ចាប់តាំងពីថ្ងៃចូលវស្សារហូតដល់ថ្ងៃចេញវស្សា។ នៅក្នុងចំណេរកាលបុរាណបានចារថា ដោយនៅក្នុងរដូវវស្សាមានភ្លៀងធ្លាក់ជោកជាំ រលឹមពព្រិច ធ្វើឲ្យមានការលំបាកដល់ព្រះសង្ឃក្នុងពេលធ្វើគោចរ (ដើរ) បិណ្ឌបាត។ ហេតុដូច្នេះ ទើបបណ្ដាពុទ្ធបរិស័ទនាំគ្នារៀបចំពិធីនេះ ដើម្បីផ្គត់ផ្គង់ព្រះសង្ឃប្រចាំថ្ងៃរហូតដល់ថ្ងៃចេញវស្សា។ ម្យ៉ាងវិញទៀត នៅក្នុងពិធីបុណ្យនេះ គឺធ្វើឡើងដើម្បីផ្សាយឧទ្ទិសកុសលដល់ពពួក ប្រេតជនញាតិ និងញាតិទាំង ៧សណ្ដាន ព្រមទាំងតំណញាតិច្រើនមហាកប្បនោះផងដែរ តាមរយៈអនុភាពនៃសង្ឃគតាទក្ខិណាទាន ដែលរស់រងទុក្ខវេទនា កើតជាប្រេតមានកម្មពៀរជាប់ទោសធ្ងន់ រងកម្មក្រហល់ក្រហាយអត់ឃ្លានទាំងអស់នោះ បានរួចផុតពីក្ដីលំបាកសោកសៅ។
រដូវបុណ្យភ្ជុំបិណ្ឌ
ចាប់តាំងពីសម័យបុរាណកាល រហូតមកដល់បច្ចុប្បន្ននេះ ពិធីបុណ្យភ្ជុំបិណ្ឌនេះ គេតែងតែប្រារព្ធនៅក្នុងរដូវវស្សា ព្រោះនៅក្នុងរដូវនេះពពួកប្រេត អាចមានឱកាសច្រើនក្នុងការស្វែងរក ចំណីអាហារជាងរដូវផ្សេងៗទាំងអស់។ ម្យ៉ាងវិញទៀតនៅក្នុងវស្សានរដូវ អាហាររបស់ពួកប្រេត ដូចជាភក់ជ្រាំ ស្លេស្ម៍ កំហាក សាកសព និងកាកសំណល់អសោចសម្បូរនៅក្នុងខែភ្លៀងផ្គរពព្រិច។ នៅក្នុងរដូវបុណ្យភ្ជុំបិណ្ឌរយៈពេល១៥ថ្ងៃនេះ មានពពួកប្រេតជន (ពួកប្រេត) សាច់ញាតិទាំងប្រាំពីរសណ្ដាន ព្រមទាំងតំណញាតិច្រើនមហាកប្ប ដែលអត់ឃ្លានអាហារអស់រយៈពេលជាច្រើនខែមកហើយនោះ ត្រូវបានរួចផុតពីការឃុំឃាំង អនុញ្ញាតឲ្យមកស្វែងរកសាច់ញាតិ នៅតាមវត្តអារាមផ្សេងៗ ដែលនាំយកចំណីអាហារផ្សេងៗ មកឧទ្ទិសកុសលឲ្យខ្លួន។ ម្យ៉ាងវិញទៀត បើតាមសម្ដីចាស់ៗបុរាណនិយាយតៗគ្នាថា ក្នុងរយៈពេល១៥ថ្ងៃ បើពពួកប្រេតជនទាំងអស់នោះ ដើរស្វែងរកញាតិចំនួន៧វត្ត នៅតែមិនឃើញនោះ ពពួកប្រេតទាំងអស់នោះនឹងស្រែកយំទន្ទ្រាំជើង ព្រោះតែការខកបំណង និងភាពស្រែកឃ្លានក្រហល់ក្រហាយក្នុងចិត្ត។ ជាពិសេសពពួកប្រេតជនទាំងអស់នោះ នឹងជេរដាក់បណ្ដាសាដល់សាច់ញាតិ កូនចៅជាមិនខាន។
ការប្រារព្ធពិធីបុណ្យបិណ្ឌភ្ជុំ
ចំពោះបុណ្យបិណ្ឌភ្ជុំនេះ បុរាណាចារ្យរាជបណ្ឌិតខ្មែរ យើងបានរៀបចំរយៈពេល១៥ថ្ងៃ ដោយចាប់គិតពីថ្ងៃទី១រោច ដល់ថ្ងៃទី១៥រោច ខែភទ្របទ ជាពិធីមួយសម្រាប់ឧទ្ទិសកុសល ទៅដល់ប្រេតជនញាតិដែលបានស្លាប់ទៅ។ នៅក្នុងរយៈពេល ១៤ថ្ងៃ នៃការកាន់បិណ្ឌ ឬដាក់បិណ្ឌនេះ ពុទ្ធបរិស័ទចំណុះជើងវត្តទាំងអស់ ជាពិសេសក្រុមនីមួយៗ ដែលបានរៀបចំជា ក្រុមដោយលោកតាអាចារ្យចាត់ចែងនោះ ត្រូវបែងចែកចេញ ៣ ឬ៤ក្រុមតូចៗ ដើម្បីរៀបចំធ្វើយាគូ (បបរ) ឬធ្វើភត្តាហារជា ៣ ទៅ ៤ឆ្នាំង ស្មើនឹង ៣ ទៅ ៤មុខម្ហូប។ ពេលទូងស្គរចំណាំវស្សា អ្នកនៅក្នុងក្រុមវេននីមួយៗ ត្រូវចាប់ផ្ដើមធ្វើចង្ហាន់ ហើយយាយតាចាស់ៗ ក្នុងក្រុមវេន ត្រូវជ្រើសរើសយកផ្ទះណាមួយ ដើម្បីប្រមូលនំរៀបចំបាយបិណ្ឌ បាយបត្តបូរ។ រៀបចំរួចហើយត្រូវនាំគ្នាទៅវត្តស្ដាប់លោកសង្ឃសូត្រថ្វាយ បង្គំធម៌ សុខោ និង ធម៌បរាភវសូត្រ។
ចំណែកឯកូនចៅដែលនៅផ្ទះ ត្រូវនាំគ្នាខិតខំដុតដៃដុតជើងបបរ ឬស្លតាមមុខម្ហូបនីមួយៗ ដោយឡែកពីគ្នា។ លុះដល់ពេលព្រឹកព្រាងអរុណោទ័យ (ពេលព្រះអាទិត្យរះឡើង) ត្រូវនាំគ្នារៀប ចំខ្លួន កណ្ដៀត យួរ កាន់ ទូល រែកចង្ហាន់ទៅវត្ត។ នៅក្នុងវត្ត លោកតាអាចារ្យត្រូវរៀបចំពិធីរាប់បាត្រ នៅលើឧបដ្ឋានសាលា។ បន្ទាប់មកលោកអាចារ្យជាប្រធាន ត្រូវនាំពុទ្ធបរិស័ទវេរ (ប្រគល់) ចង្ហាន់ប្រគេនព្រះសង្ឃ វេរបាយបត្តបូរ។ល។ លុះដល់ពេលព្រះសង្ឃធ្វើបត្តានុមោទនគាថាចប់ មេវេនក្រុមនីមួយៗត្រូវរៀបចំម្ហូបអាហារ ចំណីចូលគំនាប់ជូនលោកតាអាចារ្យវត្ត ព្រមទាំងចាត់ចែងភោជ នាហារទទួលភ្ញៀវដែលអញ្ជើញទៅបុណ្យ នៅក្នុងថ្ងៃវេនរបស់ខ្លួននោះផងដែរ៕
(កែប)៖ លោក ស៊ិក ប៊ុនហុក ប្រធាន គ.ជ.ប បានអំពាវនាវឱ្យមានការសហការគ្នាល្អ ដើម្បីមានបញ្ជីបោះឆ្នោតប្រចាំឆ្នាំដែលមានភាពពេញលេញ ភាពត្រឹមត្រូវ និងបច្ចុប្បន្នភាព។ 
ការអំពាវនាវនេះធ្វើឡើង ក្នុងឱកាសលោកបានបន្តចុះជួបជាមួយមន្ត្រីនៃលេខាធិការដ្ឋានរៀបចំការបោះឆ្នោត (ល.ខ.ប) ខេត្តកំពត និងខេត្តកែប ក្នុងអគារសាលប្រជុំ សាលាខេត្តកំពត ស្ថិតនៅភូមិ ១ឧសភា សង្កាត់កំពង់កណ្ដាល ក្រុងកំពត នៅរសៀលថ្ងៃទី៦ ខែកញ្ញា ឆ្នាំ២០២០។
លោក អ៊ុង វិសាល ប្រធាន ល.ខ.ប កំពត បានឡើងរាយការណ៍ជូនគណៈប្រតិភូថា ខេត្តកំពត មានប្រជាពលរដ្ឋសរុបចំនួន ៦៨០១៦៧នាក់ ប្រជាពលរដ្ឋដែលមានអាយុ ១៨ឆ្នាំឡើង ចំនួន ៤៧៣,០៥៧នាក់ ប្រជាពលរដ្ឋដែលមានឈ្មោះក្នុងបញ្ជីបោះឆ្នោតផ្លូវការ ឆ្នាំ២០១៩ ចំនួន ៣៧៣៥៤៦នាក់ ផែនការចុះឈ្មោះអ្នកបោះឆ្នោត សម្រាប់ឆ្នាំ២០២០ ចំនួន ១៣៥៣១នាក់ និងផែនការលុបឈ្មោះប្រជាពលរដ្ឋចេញពីបញ្ជីបោះឆ្នោត ឆ្នាំ២០២០ មានចំនួន ១០០០៤នាក់ ហើយ ល.ខ.ប កំពត មានការិយាល័យបោះឆ្នោតសរុបចំនួន ១,០៤២ (មួយពាន់ សែសិបពីរ) ការិយាល័យ។ លោកបន្តថា​ ល.ខ.ប កំពត បានចុះបណ្ដុះបណ្ដាល និងធ្វើការណែនាំដល់ក្រុមប្រឹក្សាឃុំ សង្កាត់ ប៉ុស្តិ៍នគរបាលរដ្ឋបាល និងស្មៀនឃុំ សង្កាត់ ស្ដីពីការស្រង់ស្ថិតិប្រជាពលរដ្ឋគ្រប់អាយុ ១៨ឆ្នាំ និងអ្នកមិនទាន់បានចុះឈ្មោះបោះឆ្នោត អ្នកទទួលមរណភាព អ្នកផ្លាស់ទីលំនៅចេញ-ចូល និងអ្នកដែលត្រូវបានដកសិទ្ធិ សម្រាប់ការពិនិត្យបញ្ជីឈ្មោះ និងការចុះឈ្មោះបោះឆ្នោត ឆ្នាំ២០២០។
លោកបន្ថែមថា ល.ខ.ប កំពត បានធ្វើការប្រជុំជារៀងរាល់ខែ និងធ្វើការណែនាំដល់មន្ត្រីឱ្យស្វែងយល់អំពីការងារបោះឆ្នោត ដោយសិក្សាលើច្បាប់ បទបញ្ជា និងនីតិវិធី បទបញ្ជាផ្ទៃក្នុង ក្រមសីលធម៌ សេចក្ដីណែនាំ និងអនុសាសន៍សំខាន់ៗរបស់ប្រធាន គ.ជ.ប ពាក់ព័ន្ធនឹងការបោះឆ្នោត ដើម្បីធ្វើការអភិវឌ្ឍសមត្ថភាពមន្ត្រីលើការងារជំនាញបន្ថែមទៀត។ ល.ខ.ប កំពត បច្ចុប្បន្នពុំទាន់មានឃ្លាំងដាក់សម្ភារៈបោះឆ្នោត ដូចជាហិបឆ្នោត បន្ទប់សម្ងាត់ និងកេសដាក់ឯកសារនៅឡើយទេ។ ល.ខ.ប មានការលំបាកទាក់ទង ដោយក្រុមប្រឹក្សាឃុំ សង្កាត់
មួយចំនួនពុំព្រមធ្វើទម្រង់ ១០២៥ និង ១០២៧ ហើយប្រធានក្រុមប្រឹក្សាឃុំ សង្កាត់មួយចំនួនពុំព្រមប្រគល់ភារកិច្ចឱ្យជំទប់ និងសមាជិកក្រុមប្រឹក្សាឃុំ សង្កាត់ ធ្វើការជំនួស ហើយប្រគល់កិច្ចការបោះឆ្នោតឱ្យស្មៀនឃុំ សង្កាត់ ជាអ្នកធ្វើ ប៉ុន្តែស្មៀនឃុំ សង្កាត់ មានការរវល់ច្រើនលើការងារសង្គម និងការងារជំនាញ ដោយពុំបានយកចិត្តទុកដាក់លើការងារបោះឆ្នោតនោះទេ។
ប្រធាន ល.ខ.ប កែប លោក ជា សំបូរ បានបញ្ជាក់ប្រាប់គណៈប្រតិភូថា ខេត្តកែប មានចំនួនប្រជាពលរដ្ឋសរុប ៤១៦៦៧នាក់ អ្នកមានឈ្មោះក្នុងបញ្ជីបោះឆ្នោតផ្លូវការ ឆ្នាំ២០១៩ ចំនួន ២៤៦៥៥នាក់ ប្រជាពលរដ្ឋដែលមានអាយុ ១៨ឆ្នាំឡើង មានចំនួន ២៧៣៩៥នាក់ ផែនការចុះឈ្មោះបោះឆ្នោត សម្រាប់ឆ្នាំ២០២០ ចំនួន ៤៨៦នាក់ និងមានការិយាល័យបោះឆ្នោត សរុបចំនួន ៦៩ការិយាល័យ។ ឆ្លើយតបទៅនឹងការលំបាករបស់ ល.ខ.ប ជុំវិញការសហការការងារជាមួយអាជ្ញាធរមូលដ្ឋាន ប្រធាន គ.ជ.ប បានពន្យល់ថា តើ គ.ជ.ប ត្រូវធ្វើអ្វី ហើយឃុំ សង្កាត់ត្រូវធ្វើអ្វី? តើអនុវត្តបានដូចស្មារតីច្បាប់ទេ? ជាក់ស្តែង ច្បាប់ស្ដីពីការបោះឆ្នោតជ្រើសតាំងតំណាងរាស្ត្រ ចែងច្បាស់ណាស់ថា៖
* សៀវភៅ ឬបញ្ជីបោះឆ្នោតត្រូវរក្សាទុកជាអចិន្ត្រៃយ៍នៅសាលាឃុំ សង្កាត់ នៅលេខាធិការ-ដ្ឋានរៀបចំការបោះឆ្នោត និងនៅទីស្នាក់ការគណៈកម្មាធិការជាតិរៀបចំការបោះឆ្នោត ស្របតាមបទបញ្ជា និងនីតិវិធីរបស់គណៈកម្មាធិការជាតិរៀបចំការបោះឆ្នោត។
* គណៈកម្មាធិការជាតិរៀបចំការបោះឆ្នោត ត្រូវធ្វើប្រតិភូកម្មអំណាចដល់ក្រុមប្រឹក្សាឃុំ សង្កាត់ ឱ្យបំពេញតួនាទីជាតំណាងខ្លួនក្នុងការពិនិត្យបញ្ជីឈ្មោះ និងការចុះឈ្មោះបោះឆ្នោតក្នុងបញ្ជីបោះឆ្នោត និងសៀវភៅបញ្ជីបោះឆ្នោតសម្រាប់ឃុំ សង្កាត់។
* បន្ទាប់ពីបញ្ជីបោះឆ្នោតត្រូវបានផ្ដល់សុពលភាពរួចហើយ ក្នុងករណីដែលមានប្រជាពលរដ្ឋទទួលមរណភាព ស្មៀនឃុំ សង្កាត់ ត្រូវស្រង់ឈ្មោះប្រជាពលរដ្ឋទាំងនោះដាក់ក្នុងបញ្ជីមួយដោយឡែកតាមទម្រង់ដែលកំណត់ដោយគណៈកម្មាធិការជាតិរៀបចំការបោះឆ្នោត។ បញ្ជីនេះត្រូវចម្លងជូនលេខាធិការដ្ឋានគណៈកម្មការរាជធានី ខេត្ត រៀបចំការបោះឆ្នោត រៀងរាល់ ២ខែម្ដង។
* រាល់ការងារបោះឆ្នោត គឺត្រូវមានអ្នកសង្កេតការណ៍របស់គណបក្សនយោបាយ ឬអង្គការមិនមែនរដ្ឋាភិបាលជាតិ និងអន្តរជាតិ មិនអាចព្រងើយកន្តើយ ឬធ្វេសប្រហែសជាដាច់ខាត។
* ក្នុងករណីមិនគោរពតាមច្បាប់ដែលបានចែងទេ គឺត្រូវធ្វើការផាកពិន័យដូចនឹងមាត្រា ១៤០ ដែលចែងថា «ត្រូវផាកពិន័យជាប្រាក់ពី ៥ ០០០ ០០០ (ប្រាំលាន) រៀល ទៅ១០ ០០០ ០០០ (ដប់លាន) រៀល ដោយគណៈកម្មាធិការជាតិរៀបចំការបោះឆ្នោត ដោយពុំទាន់គិតដល់ទោសព្រហ្មទណ្ឌផ្សេងទៀត ចំពោះជនណាដែលបានប្រព្រឹត្តដោយចេតនា នូវអំពើណាមួយ ដូចជា ចេញបង្កាន់ដៃបញ្ជាក់ការចុះឈ្មោះ ប៉ុន្តែមិនព្រមចុះឈ្មោះឱ្យប្រជាពលរដ្ឋ នោះក្នុងបញ្ជីបោះឆ្នោត និងសៀវភៅបញ្ជីបោះឆ្នោត និងចុះឈ្មោះដល់ប្រជាពលរដ្ឋ ដែលពុំបំពេញលក្ខខណ្ឌគ្រប់គ្រាន់អាចបោះឆ្នោតបាន»។
លោក ស៊ិក ប៊ុនហុក ប្រធាន គ.ជ.ប បានក្រើនរម្លឹកថា «បើចង់ឈ្នះឆ្នោត គ្មានអ្វីក្រៅពីអំពើល្អដែលយើងធ្វើចំពោះគេទេ កត្តាឈ្នះចាញ់នៅលើអំពើល្អរបស់ការដឹកនាំ ដែលឈានទៅរកការបោះឆ្នោត មិនមែនចេញមកពីការលួចសន្លឹកឆ្នោត ឬប្រឡិមប្រឡុំសន្លឹកឆ្នោតទេ។ ប្រជាពលរដ្ឋម្នាក់គូសលើសន្លឹកឆ្នោតបានតែមួយសន្លឹកទេ ដូចនេះយើងមិនអាចទៅប៉ះពាល់ការសម្ងាត់របស់គេទេ ព្រោះបទបញ្ជា និងនីតិវិធី បានចែងលម្អិតសម្រាប់ឱ្យប្រជាពលរដ្ឋទៅធ្វើជាម្ចាស់ឆ្នោតឱ្យបានត្រឹមត្រូវបំផុត តាមរយៈការបោះឆ្នោត ដែលជាស្នូលនៃលទ្ធិប្រជាធិបតេយ្យ»។
លោកប្រធាន អះអាងថា «ខ្ញុំមកស្វែងយល់គ្រប់លេខាធិការដ្ឋានរាជធានី ខេត្ត រៀបចំការបោះឆ្នោត ទាំង ២៥ សម្រាប់ឱ្យមន្ត្រីបោះឆ្នោតយល់ថា តួនាទីរបស់ខ្លួនត្រូវធ្វើអី ដើម្បីស្ថិរភាពស្រុកទេសក្រោយការបោះឆ្នោត។ កុំភ្លេចណា៎! មួយជីវិតខ្ញុំ ខ្ញុំមិនដែលល្មើសច្បាប់ទេ!»។
លោកប្រធាន ល.ខ.ប កំពត និងកែប បានធ្វើការប្ដេជ្ញាថា នឹងបន្តអនុវត្តតាមការដឹកនាំចង្អុលបង្ហាញ និងការផ្ដល់អនុសាសន៍របស់ប្រធាន គ.ជ.ប ឱ្យបានល្អ ដើម្បីពង្រឹងការដឹកនាំ ការគ្រប់គ្រងប្រកបដោយប្រសិទ្ធភាព តម្លាភាព ក្នុងការបំពេញភារកិច្ចនៅ ល.ខ.ប ដោយឈរលើគោលការណ៍ជាត្រីវិស័យ ៧ ចំណុច រួមមាន៖១៖ ឯករាជ្យ២៖ អព្យាក្រឹតភាព ឬភាពមិនលម្អៀង៣៖ សុចរិតភាព៤៖ តម្លាភាព ៥៖ ប្រសិទ្ធភាព៦៖ វិជ្ជាជីវភាព៧៖ ភាពជាអ្នកបម្រើសេវា។
បន្ទាប់ពីបញ្ចប់ពិធីសំណេះសំណាលជាមួយ ល.ខ.ប កំពត និងកែប ប្រធាន គ.ជ.ប បន្តដំណើរទៅជួបជាមួយមន្ត្រី ល.ខ.ប តាកែវ ជាបន្តទៀត នៅថ្ងៃទី៧ ខែកញ្ញា ឆ្នាំ២០២០ ដែលជា ល.ខ.ប ទី២៥ និងចុងក្រោយក្នុងការពង្រឹងកោសិកានៃការបោះឆ្នោត៕
(ភ្នំពេញ)៖ យោងតាមរបាយការណ៍ របស់អគ្គស្នងការដ្ឋាននគរបាលជាតិឲ្យដឹងថា នៅថ្ងៃទី០៦ ខែកញ្ញា ឆ្នាំ២០២០ មានករណីគ្រោះថ្នាក់ចរាចរណ៍ នៅទូទាំងប្រទេសកើតឡើងចំនួន៩លើក បណ្ដាលឲ្យមនុស្សស្លាប់៣នាក់ និងរបួស១៤នាក់។
ប្រភពព័ត៌មានដដែលបញ្ជាក់ថា មូលហេតុដែលបណ្ដាលឲ្យកើតមានគ្រោះថ្នាក់ចរាចរណ៍ដោយសារ ល្បឿន មិនប្រកាន់ស្តាំ ស្រវឹង មិនគោរពសិទ្ធិ៕

(ភ្នំពេញ)៖ ខណៈការតស៊ូនយោបាយការទូត រួមនឹងសម្ពាធសេដ្ឋកិច្ចតាមរយៈការដកការអនុគ្រោះពន្ធលើទំនិញកម្ពុជា ២០% គ្មានប្រយោជន៍ មិនអាច្រោះខ្មោចគណបក្សសង្គ្រោះជាតិបាន ហើយក៏មិនបានធ្វើឱ្យ រាជរដ្ឋាភិបាលកម្ពុជាដឹកនាំដោយសម្តេចតេជោ ហ៊ុន សែន រង្គោះរង្គើ ឬក្ស័យធន ដូចពួកគេចង់បាន ក្រុមជ្រុលនិយមនិងចៅហ្វាយបរទេសរបស់ពួកគេដែលចង់ឱ្យមានការផ្លាស់ប្តូររបបដឹកនាំបច្ចុប្បន្នបានខិតខំរិះរកគ្រប់មធ្យោបាយដើម្បីសម្រេច គោលដៅចម្បងរបស់ពួកគេ ទោះបីជា មធ្យោបាយទាំងនោះត្រូវបង់តម្លៃយ៉ាង ណាក៏ដោយ។
ក្រោយការប៉ុនប៉ងធ្វើរដ្ឋប្រហារក្រោមលេសការវិលចូលស្រុកវិញដឹកនាំដោយទណ្ឌិត សម រង្ស៊ី មូរ សុខហួរ អេង ឆៃអ៊ាង និង ហូរ វ៉ាន់ ត្រូវបានបរាជ័យកាលពីថ្ងៃទី៩ ខែវិច្ឆិកា ឆ្នាំ២០១៩ ឥឡូវនេះពួកគេចាប់ផ្តើមបន្តអនុវត្តផែនការរដ្ឋប្រហាររលូតនេះម្តងទៀត តាមរយៈការបង្កើតព្រឹត្តិការណ៍ផ្សេងៗ រាប់តាំងពីការតវ៉ាលើបញ្ហាកោះកុងក្រៅ ការបំភ្លៃព័ត៌មានលើបញ្ហាព្រំដែន ការគាស់យកខ្មោចដែលស្លាប់ទៅដើម្បីទាររកយុត្តិធម៌ ការតវ៉ាទាមទារដើម្បីឱ្យមានការដោះលែង រ៉ុង ឈុន និងជនជ្រុលនិយមដែលបង្កភាពវឹកវរ ដល់សង្គមមួយចំនួនទៀត ការតវ៉ាថ្ងៃសុក្ររបស់ស្ត្រី ហើយចុងក្រោយនេះគឺផែនការបាតុកម្មរយៈពេលវែងក្រោមលេសយុត្តិធម៌ សិទ្ធិមូលដ្ឋានសេរីភាព និងប្រជាធិបតេយ្យដើម្បីកៀរគរកម្លាំងបំផ្ទុះឈ្នួនបដិវត្តន៍ពណ៌នៅកម្ពុជា។
សកម្មភាពទាំងនេះមើលមួយភ្លែតគឺមនុស្សម្នាយល់ច្រឡំថា ក្រុមជ្រុលនិយមទាំងនេះពិតជាស្រឡាញ់ជាតិ ជាអ្នកស្នេហាយុត្តិធម៌ គិតពីផលប្រយោជន៍ជាតិ ប៉ុន្តែគិតឱ្យជ្រៅទៅ គេនឹងឃើញគោលដៅរបស់ពួកគេច្បាស់ដែលបង្កើតសកម្មភាពតវ៉ាតាមដងផ្លូវនេះបង្កប់ដោយផែនការទុច្ចរិតបំផុត និងគ្រោះថ្នាក់បំផុតសម្រាប់ប្រជាជាតិខ្មែរ។ អ្វីៗដែលពួកគេបាននិងកំពុងធ្វើសកម្មភាពគឺសុទ្ធតែមានផែនការល្អិតល្អន់ មានទាំងអ្នកផ្តល់យោបល់ អ្នកគាំទ្រថវិកា អ្នកគាំទ្រនយោបាយ និងអ្នកនៅពីក្រោយខ្នងចាំអន្តរាគមន៍និងជ្រៀតជ្រែកកិច្ចការផ្ទៃក្នុងកម្ពុជា។ មើលឱ្យលើសពីនេះទៅទៀត ផែនការសកម្មភាពរបស់ក្រុមជ្រុលនិយមនីមួយៗ គឺបានអនុវត្តតាមទ្រឹស្តីបដិវត្តន៍ពណ៌ផ្លាស់ប្តូររបបសរសេរឡើងដោយ លោក ជីន សាប មេទ្រឹស្តីបដិវត្តន៍ពណ៌ជនជាតិអាមេរិក។ ទ្រឹស្តីនិងការអនុវត្តរបៀបនេះត្រូវបានគេអនុវត្តដោយជោគជ័យនៅតាមបណ្តាប្រទេសមួយចំនួននៅអឺរ៉ុបខាងកើត នៅមជ្ឈឹមបូព៌ា ហើយនៅពេលនេះ ពួកគេកំពុងអនុវត្តនៅ ហុងកុង និងនៅប្រទេសថៃ។ បណ្តាញពួកគេបាន បង្កើតបណ្តាញទំនាក់ទំនងគ្នាឥតដាច់និងមានការផ្តល់ការណែនាំជាបន្តបន្ទាប់ដល់អ្នកនៅខាងក្នុង ដើម្បីរៀបចំអនុវត្តផែនការនយោបាយទុច្ចរិតក្រោមលេសសេរីភាព សិទ្ធិមនុស្ស យុត្តិធម៌ និងប្រជាធិបតេយ្យ។
ប៉ុន្តែធាតុពិត អ្វីៗដែលក្រុមជ្រុលនិយម បានខិតខំប្រឹងកេងចំណេញពីវិបត្តិជំងឺកូវីដ ១៩ ឃើញរាជរដ្ឋាភិបាលជាប់រវល់នឹងការ ជួយប្រជាពលរដ្ឋនិងស្តារសេដ្ឋកិច្ចទប់នឹងវិបត្តិសឹដ្ឋកិច្ច ពួកគេបានឆ្លៀតបង្កចលា ចល បំពុលសង្គមធ្ងន់ធ្ងរ បញ្ឆេះកំហឹងប្រជាពលរដ្ឋ។ ហេតុដូច្នេះហើយបានជា ពួកគេខិតខំធ្វើសកម្មភាពដើម្បីបង្ហាញថា រដ្ឋាភិបាលផ្តាច់ការ បិទសិទ្ធិសេរីភាព គ្មានប្រជាធិបតេយ្យ និងព្យាយាមទម្លាក់តម្លៃការដឹកនាំរាជរដ្ឋាភិបាលដោយលាបពណ៌ ចោទប្រកាន់ថា «រដ្ឋាភិបាភិបាលអសមត្ថភាព»។ យោងតាមភស្តុតាងដែលសមត្ថកិច្ចប្រមូលបានពីកន្លែងស្នាក់នៅរបស់ក្រុមជ្រុលនិយមតាំងខ្លួនជាសកម្មជនបរិស្ថាន សកម្មជនសង្គមមួយចំនួនបានបង្ហាញយ៉ាងច្បាស់ថាពួកគេបាននិងកំពុងបន្តអនុវត្តផែនការបដិវត្តន៍ពណ៌ បង្កការបំពុលសង្គមតាមរយៈការផ្សព្វផ្សាយព័ត៌មានមិនពិត បំភ្លៃ បំប៉ោង បំផ្លើសដើម្បីបំពុល រួមនឹងការចុះតាមផ្លូវតវ៉ា។ កិច្ចការនេះទាំងនេះ ពួកគេនឹងមិនអាចធ្វើកើតឡើង ប្រសិនបើគ្មានការជួយជ្រោមជ្រែងពីក្រុមជ្រុលនិយមនៅ ប្រទេសទាំងថវិកានិងសម្ភារៈ និងទាំងនយោបាយ។
ជាមួយគ្នានេះ ក្រុមជ្រុលនិយមទាំងនេះ បានទទួលហ្វឹកហ្វឺនយ៉ាងស្ទាត់ ជំនាញដើម្បី ១) ញុះញង់កម្លាំងពលរដ្ឋងើបបះបោរ ចុះដើរតាមផ្លូវប្រឆាំងនឹងរដ្ឋអំណាចហើយមេដឹកនាំក្រុមជ្រុលនិយមនៅក្រៅប្រទេសកំពុងញុះញង់ពលរដ្ឋកុំឱ្យគោរពច្បាប់ ២)ចិញ្ចឹមចលនាប្រឆាំងដើម្បីផ្តល់ក្តីសង្ឃឹម និងទប់ស្កាត់កុំឱ្យអ្នកអស់ជំនឿលើក្រុមកឹម សុខា និងក្រុម សម រង្ស៊ បន្តដើរចេញនិងស្នើសុំនីតិសម្បទាធ្វើនយោបាយឡើងវិញ ឬបង្កើតបក្សថ្មី ៣) ទាញយកការតវ៉ាហើយញុះញង់ឱ្យក្រុមជ្រុលនិយមមួយចំនួនតតាំងនឹងសមត្ថកិច្ច ហើយបំពានច្បាប់ដើម្បីឱ្យមនុស្សច្រើនជាប់គុក ពួកគេងាយនឹងបំប៉ោងស្ថានការណ៍ ហើយទាញឱ្យបរទេសជាចៅហ្វាយ បរទេសពួកគេជ្រៀតជ្រែកចូលកិច្ចការផ្ទៃក្នុងរបស់កម្ពុជា ដាក់សម្ពាធមកលើកម្ពុជា និងប្រមាថអធិបតេយ្យភាពជាតិខ្មែរ ៤) ដើម្បីជួយពួកគេទទួលបាន ដំណោះស្រាយកញ្ចប់លើកលែងទោសឱ្យពួកគេនិងសម្រេចនូវមហិច្ឆតាអំណាចរបស់ពួកគេ ជាពិសេសព្យាយាមប្រស់ខ្មោចបក្សសង្គ្រោះជាតិដែលជាអង្គការចាត់តាំងផ្នែកនយោបាយនៃបដិវត្តន៍ពណ៌ឱ្យរស់ឡើងវិញ និងទី៥) ពឹងដៃចៅហ្វាយនាយបរទេសដើម្បីនាំខ្លួនទៅកាន់អំណាចដោយតាមផ្លូវមិន ប្រជាធិបតេយ្យ។
ដូច្នេះការអនុវត្តវិធានការច្បាប់ប្រឆាំងនឹងក្រុមជ្រុលនិយមដែលកំពុងបង្កើតបញ្ហា បំពុលសង្គម បង្កចលាចល និងភាពវឹកវរធ្ងន់ធ្ងរដល់សង្គមដើម្បីឈានទៅបំផ្ទុះកំហឹងប្រជាពលរដ្ឋ បំផ្ទុះឈ្នួនបដិវត្តន៍ពណ៌ផ្តួលរំលំរាជរដ្ឋាភិបាលគឺជាការត្រឹមត្រូវ ដែលស្របតាមច្បាប់ និងស្របតាមឆន្ទៈប្រជាពលរដ្ឋខ្មែរលើសលប់ដែលប្រាថ្នា សុខសន្តិភាព និងការអភិវឌ្ឍ។ វិធានការដែលនឹងធ្វើឱ្យសន្តិភាពកម្ពុជាកាន់តែរឹងមាំ អធិបតេយ្យភាពជាតិ និងបូរណភាពដែនដីកម្ពុជាត្រូវបានការពារយ៉ាងហ្មត់ចត់ ចៀសផុតពីការគំរាមកំហែង បំផ្លិចបំផ្លាញដោយបដិវត្តន៍ពណ៌ ដោយក្រុមជ្រុលនិយម និងបរទេសចៅហ្វាយរបស់ពួកគេ។
ក្រុមជ្រុលនិយម ដែលបន្តបំផ្លាញកម្ពុជានឹងត្រូវបង់ថ្លៃខ្ពស់ ចំពោះមុខច្បាប់ដោយមិនអាចគេចផុតពី សំណាញ់ច្បាប់បានឡើយ ហើយផែនការបំផ្លាញជាតិរបស់ពួកគេនឹងមិនអាចជោគជ័យបានឡើយ ហើយការបន្តអនុវត្តច្បាប់ប្រឆាំងក្រុមជ្រុលនិយមគឺជាវិធានការស្របច្បាប់ដើម្បីការពារសន្តិភាព ស្ថិរភាពនយោបាយ ការអភិវឌ្ឍ និងនីតិរដ្ឋនៅកម្ពុជា៕
ដោយ៖ ចៅចាក់ស្មុក រាជធានីភ្នំពេញ ថ្ងៃទី៦ ខែកញ្ញា ឆ្នាំ២០២០
(ភ្នំពេញ)៖ យុទ្ធនាការប្រយុទ្ធប្រឆាំងគ្រឿងញៀនខុសច្បាប់ទូទាំងប្រទេស សម្រាប់ថ្ងៃទី០៦ ខែកញ្ញា ឆ្នាំ២០២០នេះ បានបង្ហាញថា កម្លាំងសមត្ថកិច្ចបានបង្ក្រាប ៣៣ករណី ក្នុងនោះ ករណីប្រើប្រាស់១៧ករណី, ជួញដូរ១៦ករណី និងឃាត់ខ្លួនជនសង្ស័យ ៧៣នាក់។
របាយការណ៍ បានឱ្យដឹងថា លទ្ធផលអនុវត្តច្បាប់ពីថ្ងៃទី០១ ខែមករា ដល់ថ្ងៃទី០៦ ខែកញ្ញា ឆ្នាំ២០២០នេះ កម្លាំងសមត្ថកិច្ច បានបង្ក្រាបចំនួន៧,៣១៤ ឃាត់មនុស្ស១៥,៥៩៤នាក់ (ស្រី៩១០នាក់)៕
(ក្រចេះ)៖ លោក ព្រុំ សុខា រដ្ឋមន្ត្រីក្រសួងមុខងារសាធារណៈនិងជាប្រធានក្រុមការងារថ្នាក់ជាតិចុះជួយមូលដ្ឋានខេត្តក្រចេះ នាព្រឹកថ្ងៃអាទិត្យ ៤រោច ខែភទ្របទ ឆ្នាំជូត ទោស័ក ព.ស២៥៦៤ ត្រូវនឹងថ្ងៃទី០៦ ខែកញ្ញា ឆ្នាំ២០២០នេះ បានចូលរួមកាន់បិណ្ឌវេនទី៤ជាមួយប្រជាពលរដ្ឋពុទ្ធបរិស័ទនិងមន្ត្រីមូលដ្ឋាននៅវត្តជ្រោយស្នែងក្របី វត្តដីដុះ និងវត្តព្រែកប្រសព្វក្រោម ស្ថិតនៅក្នុងស្រុកព្រែកប្រសព្វ ខេត្តក្រចេះ។
ការចូលរួមកាន់បិណ្ឌនេះ ក៏មានការរួមដំណើរដោយ លោក សរ ចំរុង អ្នកតំណាងរាស្ត្រមណ្ឌលខេត្តក្រចេះ និងលោក វ៉ា ថន អភិបាលខេត្តក្រចេះ ព្រមទាំងលោកស្រីអស់លោកជារដ្ឋលេខាធិការ អនុរដ្ឋលេខាធិការ និងមន្ត្រីរាជការក្រសួងមុខងារសាធារណៈ មួយចំនួនផងដែរ។
បន្ទាប់ពីពិធីប្រារព្ធកិច្ចតាមប្រពៃណីព្រះពុទ្ធសាសនារួចមក លោករដ្ឋមន្ត្រីប្រធានក្រុមការងារបានឆ្លៀតធ្វើការ សំណេះសំណាលជាមួយប្រជាពលរដ្ឋពុទ្ធបរិស័ទនៅតាមវត្តនីមួយៗ ដោយបានសង្កត់ធ្ងន់ពីគុណតម្លៃរួមដែល យើងទាំងអស់គ្នាទទួលបានពីសុខសន្តិភាព បង្កឱកាសគ្រប់បែបយ៉ាងឱ្យប្រជាពលរដ្ឋនិងសង្គមជាតិយើងបាន អភិវឌ្ឍរីកចម្រើនដូចសព្វថ្ងៃ។
ទោះបីត្រូវប្រឈមជាមួយផលវិបាកសព្វយ៉ាងដែលបង្កដោយកូវីដ១៩ តែកំលាំង សាមគ្គីរបស់ប្រជាពលរដ្ឋគ្រប់មជ្ឈដ្ឋានក្រោមការដឹកនាំរបស់រាជរដ្ឋាភិបាលនៃគណបក្សប្រជាជនកម្ពុជាដែលមាន សម្តេចតេជោ ហ៊ុន សែន ជាប្រមុខបានជំនះពុះពារទ្រោលសភាពការណ៍បានល្អប្រសើរ ធ្វើឱ្យសង្គមជាតិយើងនៅតែមានសុខសន្តិភាពនិងការអភិវឌ្ឍជារៀងដរាប។
ហេតុនេះ ប្រជាជនម្នាក់ៗ សហគមន៍មូលដ្ឋា ននីមួយៗត្រូវបង្កើនជំនឿជឿជាក់នេះបន្តទៅទៀត ដោយខិតខំម្ចាស់ការពុះពាររាល់ឧបសគ្គការលំបាកដើម្បីសេចក្តីសុខថ្កើងថ្កានសម្រាប់អនាគតកូនចៅយើង។
នៅពេលរសៀលថ្ងៃដដែលនេះ លោក ព្រុំ សុខា ប្រធានក្រុមការងារខេត្តក្រចេះនិងសហការីក៏បានចុះទៅជួបសំណេះសំណាលជាមួយមន្ត្រីមូលដ្ឋានភូមិ ឃុំ នៅទីស្នាក់ការគណបក្សស្រុកព្រែកប្រសព្វ។
ខ្លឹមសារសំខាន់នៃ ជំនួបការងារបក្សនេះ គឺផ្តោតសំខាន់ទៅលើការជម្រុញសកម្មភាពនានាដែលស្តែងច្បាស់ឱ្យប្រជាពលរដ្ឋគ្រប់ទិសទីមើលឃើញនិងទទួលស្គាល់ពីសារជាតិនិង អំពើល្អរបស់គណបក្សប្រជាជនកម្ពុជាក្នុងបុព្វហេតុសន្តិភាពនិងការអភិវឌ្ឍ សំដៅបង្កើនឥតឈប់ឈរនូវប្រៀបនយោបាយសម្រាប់ការបោះឆ្នោតតាមបែបប្រជាធិបតេយ្យ សេរី ពហុបក្ស នៅពេលខាងមុខ៕
(ភ្នំពេញ)៖ បន្ទាប់ពីបានបិទទ្វារអស់រយៈប្រមាណជា៦ខែ ព្រោះតែជំងឺកូវីដ១៩នោះ គ្រឹះស្ថានសិក្សាទាំងរដ្ឋ និងឯកជនមួយចំនួន នឹងបើកទ្វារសិក្សាឡើងវិញហើយ នៅថ្ងៃចន្ទ ទី០៧ ខែកញ្ញា ឆ្នាំ២០២០ស្អែកនេះ។
គ្រឹះស្ថានអប់រំរបស់រដ្ឋដែលបើកទ្វារទទួលសិស្សនៅថ្ងៃស្អែកនេះ សម្រាប់២១រាជធានី-ខេត្ត បើកទ្វារសម្រាប់តែថ្នាក់ទី៩ និងថ្នាក់ទី១២។ រីឯខេត្ត៤ផ្សេងទៀត ដែលមានហានិភ័យឆ្លងជំងឺកូវីដ១៩ទាប គឺខេត្តក្រចេះ ស្ទឹងត្រែង រតនគិរី និងមណ្ឌលគិរី អនុញ្ញាតឱ្យបើកទ្វារគ្រប់កម្រិតសិក្សាពីថ្នាក់ទី១ ដល់ទី១២។
ក្រៅពីគ្រឹះស្ថានសិក្សារដ្ឋ គ្រឹះស្ថានសិក្សាឯកជនចំនួន ៣០០កន្លែង ពីកម្រិតមត្តេយ្យ ដល់ឧត្តមសិក្សា ក៏នឹងបើកទ្វារសាលាឡើងវិញផងដែរ បន្ទាប់ពីក្រសួងអប់រំចុះពិនិត្យនិងវាយតម្លៃដោយផ្ទាល់ដល់ទីតាំងសាលាអំពីការអនុវត្តវិធានការសុវត្ថិភាព។
ការចាប់ផ្តើមបើកសាលារៀនឡើងវិញនេះ បានធ្វើឡើងបន្ទាប់ពីស្ថានភាពជំងឺកូវីដ១៩នៅកម្ពុជា មានសភាពធូរស្រាលដោយអ្នកឆ្លងបានព្យាបាលជាសះស្បើយជិតអស់ ហើយមិនមានអ្នកឆ្លងថ្មី។ បើទោះបីជាយ៉ាងនេះក្តី ការបើកសាលារៀនឡើងវិញ ក៏នៅតែត្រូវបានយកចិត្តទុកដាក់ខ្ពស់លើវិធានការទប់ស្កាត់ការឆ្លង ឬចម្លងជំងឺកូវីដ១៩នេះនៅក្នុងថ្នាក់រៀន។
ក្រសួងអប់រំបានចេញសេចក្តីណែនាំដល់គ្រឹះស្ថានសិក្សាទាំងអស់ឱ្យយកចិត្តទុកដាក់អនុវត្តន៍វិធានអនាម័យ និងគម្លាតសុវត្ថិភាពនៅក្នុងថ្នាក់រៀន ដើម្បីបង្ការការឆ្លងជំងឺ។ នៅមុនបើកទ្វារសាលារៀននេះ នៅតាមគ្រឹះស្ថានអប់រំទាំងរដ្ឋ និងឯកជន ក៏បានធ្វើសកម្មភាពបោសសំអាត និងបាញ់ថ្នាំសម្លាប់មេរោគនៅតាមបរិស្ថានសាលា និងនៅក្នុងថ្នាក់រៀនផងដែរ។
លោក ហង់ជួន ណារ៉ុន រដ្ឋមន្ដ្រីក្រសួង អប់រំ យុវជន និងកីឡាកាល ក្នុងសេចក្តីណែនាំកន្លងទៅ បានណែនាំគណៈគ្រប់គ្រងគ្រឹះស្ថានសិក្សាត្រូវអនុវត្ដតាមគោលការណ៍ប្រតិបត្ដិស្ដង់ដា ()។ ជាពិសេសពង្រឹងការអនុវត្ដវិធានការការពារទប់ស្កាត់ និងឆ្លើយតបការរីករាលដាលជំងឺកូវីដ១៩ របស់ក្រសួងសុខាភិបាល ឬអាចអនុវត្ដលើសពីស្ដង់ដាដែលបានកំណត់នេះ។
តាមការណែនាំរបស់ក្រសួងអប់រំ ដើម្បីបង្ការការចម្លងជំងឺកូវីដ១៩ នេះ ក្រសួងបានកំណត់ឱ្យរៀបចំចំនួនអ្នកសិក្សា ២០ ទៅ ២៥នាក់ ក្នុងបន្ទប់រៀន (តុ កៅអីសិស្ស និងតុគ្រូ) រៀបចំវេនសិក្សា ដើម្បីធានាគម្លាតសុវត្ថិភាពក្នុងបរិវេណគ្រឹះស្ថានសិក្សា សីតុណ្ហភាពក្នុងបន្ទប់រៀនមិនត្រូវទាបជាង ២៤អង្សារសេ និងមានខ្យល់ និងពន្លឺគ្រប់គ្រាន់។
រាល់សកម្មភាពប្រមូលផ្ដុំ មិនលើសពី ៥០នាក់, អនុវត្តការវាស់កម្ដៅសីតុណ្ហភាពអ្នកសិក្សាគ្រូបង្រៀន និងបុគ្គលិក (មិនអនុញ្ញាតឱ្យចូលក្នុងបរិវេណគ្រឹះស្ថានសិក្សាករណីកម្តៅលើសពី ៣៧.៥ អង្សារសេ), អនុវត្តការពាក់ម៉ាស់ ឬរបាំងមុខ ចំពោះអ្នកសិក្សា គ្រូបង្រៀន និងបុគ្គលិក ក្នុងបរិវេណគ្រឹះស្ថាន សិក្សា, រៀបចំបន្ទប់សុខភាព និងសម្ភារសង្គ្រោះបឋម រៀបចំកន្លែងលាងដៃ ទឹកអាល់កុល ជែលលាងដៃ។
រៀបចំបន្ទប់ទឹក បន្ទប់អនាម័យ សមស្របតាមចំនួនសិស្ស, រៀបចំទីធ្លា និងទ្វារចេញ ចូល ដែលមិនមានការកកស្ទះ, មិនមានការលក់ដូរនំចំណី ឬអាហារដ្ឋានក្នុងបរិវេណគ្រឹះស្ថានសិក្សា, មិនមានដំណើរការសេវាដឹកជញ្ជូនអ្នកសិក្សា, មិនត្រូវមានការលេងកីឡា ដែលនាំឱ្យមានការប៉ះទង្គិចគ្នា, មិនមានសកម្មភាពកម្សាន្ត ឬការប្រគំតន្ត្រី។
អ្នកសិក្សា បុគ្គលិក ឬសមាជិកគ្រួសារជាជនជាតិបរទេស ដែលបានធ្វើដំណើរចូលក្នុងប្រទេសកម្ពុជា ក្នុងរយៈពេល២ខែចុងក្រោយ ចាំបាច់តម្រូវឱ្យធ្វើតេស្តរកកូវីដ១៩ មុននឹងអនុញ្ញាតឱ្យចូលរៀន និងបំពេញការងារក្នុងគ្រឹះស្ថានសិក្សា។
សូមរំលឹកថា ក្រសួងអប់រំយុវជន និងកីឡា បានសម្រេចផ្អាកដំណើរការសាលារៀនទាំងអស់នៅកម្ពុជា កាលពីថ្ងៃទី១៦ ខែមីនា ដើម្បីបង្ការការឆ្លងរាលដាលនៃជំងឺកូវីដ១៩។ ក្នុងពេលបិទសាលារៀនកន្លងមកនេះ ក្រសួងអប់រំបានដាក់ចេញនូវយន្តការសិក្សាពីចម្ងាយ និងការសិក្សាតាមប្រព័ន្ធអនឡាញជាច្រើនទម្រង់សម្រាប់សិស្ស-និស្សិត៕

(ភ្នំពេញ)៖ កាលពីថ្ងៃសុក្រទី ៤ កញ្ញា ឆ្នាំ ២០២០ កន្លងទៅនេះ មាន៤គ្រួសារដែលមានសមាជិកក្នុងបន្ទុករហូតដល់១៥នាក់មកពីខេត្តកណ្តាល បានមកសុំជួប លោក ដួង តារា ជំនួយការផ្ទាល់សម្តេចតេជោ ដើម្បីសុំការសណ្តោសប្រណី ពីសម្តេចប្រមុខដឹកនាំក្នុងករណីវិវាទដីធ្លីនិងគ្រួសារ។ គ្រួសារទាំង៤ មានទឹកមុខស្រងូតស្រងាត់ ព្រោះនៅថ្ងៃច័ន្ទទី៧ ស្អែកនេះ នឹងត្រូវរុះរើលំនៅដ្ឋានចេញដោយសាលក្រមស្ថាពរតុលាការខេត្តកណ្តាល និងដីការអនុវត្តន៍ដោយបង្ខំអោយចុះចេញពីដីនិងផ្ទះ ។ គ្រួសារទាំង៤ គឺត្រូវបានចាញ់ក្តីជាមួយយាយបង្កើតឈ្មោះ ស៊ុយ ផូ អាយុ៩៥ឆ្នាំ កន្លងទៅថ្មីៗនេះ។
ដោយទទួលបានការណែនាំដ៏ខ្ពង់ខ្ពស់ពី សម្តេចអគ្គមហាសេនាបតីតេជោ ហ៊ុនសែន លោក ដួង តារា ជំនួយការសម្តេច និង លោក គង់ សោភ័ណ្ឌ អភិបាលខេត្តកណ្តាល បានចុះទៅដល់ភូមិ អញ្ចែងក្រោម ឃុំ ពុកឫស្សី ស្រុក ខ្សាច់កណ្តាល ខេត្តកណ្តាល ដើម្បីធ្វើការសម្របសម្រួល វិវាទដ៏រ៉ាំរ៉ៃនេះរវាង លោកយាយ កូនលោកយាយ និងចៅបង្កើតលោកយាយ ដែលបានប្តឹងផ្តល់គ្នាតាមផ្លូវតុលាការ រហូតដល់មានសាលក្រមស្ថាពរ ត្រូវអនុវត្ត។
សូមបញ្ជាក់ផងដែរថា វិវាទដីធ្លីរវាង លោកយាយ ស៊ុយ ផូ អាយុ ៩៥ឆ្នាំ និង ចៅបង្កើតចំនួន ៤គ្រួសារមានសមាជិកសរុបចំនួន ១៥នាក់រួមមាន ចៅឈ្មោះ ១)ប៊ូ ស្រីទូច (មាន៤នាក់ក្នុងបន្ទុក) ២)ប៊ូ ស្រីម៉ៅ (៦នាក់ក្នុងបន្ទុក) ៣)ប៊ូ រ៉ាឌី (៤នាក់ក្នុងបន្ទុក) ៤) ប៊ូ រ៉ាវីដ (១នាក់ក្នុងបន្ទុក) ៥) ប៊ូ សាវុទ្ធ ៦) ប៊ូ សាវី ៧) ប៊ុន យ៉ារី បានកើតឡើងតាំងពីឆ្នាំ២០១៨ រហូតដល់មានសាលក្រមតុលាការបង្គាប់ឱ្យចៅៗទាំង១៥នាក់នោះដែលមានទាំងកុមារតូចៗចំនួន៨នាក់ផងចាកចេញពីទីតាំងដីជម្លោះដែលធ្វើឱ្យពួកគេប្រឈមនឹងការបាត់បង់លំនៅដ្ឋាន និងគ្មានទីកន្លែងណាសម្រាប់ជ្រកកោន។
ករណីនេះ ដើមឡើយ លោកយាយ ស៊ុយ ផូ បានផ្តិតមេដៃប្រគល់ដី ទំហំ (១៣ម គុណ ២០ម) ស្ថិតនៅភូមិអញ្ចែងក្រោម ឃុំពុកឫស្សី ស្រុកខ្សាច់កណ្តាល ខេត្តកណ្តាលឱ្យទៅចៅៗដើម្បីរស់នៅនឹងធ្វើជាកម្មសិទ្ធិផ្តាច់មុខ ហើយពួកគេក៏បានកាន់កាប់ និងអាស្រ័យផលអស់រយៈពេលជាង២០ឆ្នាំមកហើយ។ ប៉ុន្តែបន្ទាប់មកនៅឆ្នាំ ២០១៨ លោកយាយ ស៊ុយ ផូ និងកូនបង្កើតបានប្តឹងទារយកដីលំនៅដ្ឋាននោះមកវិញ ដោយបានលើកហេតុផលថា អោយរស់នៅបណ្តោះអាសន្នតែប៉ុណ្ណោះ។ អាជ្ញាសាលា ក៏បានអនុវត្ត២ដងរួចមកហើយ ប៉ុន្តែធ្វើទៅអត់បានសម្រេច ដោយភាគីចៅៗទាំង៤គ្រួសារមិនព្រមរើផ្ទះចេញ ហើយដែលនៅថ្ងៃទី ៧ កញ្ញា ស្អែកនេះ គឺតុលាការត្រូវបន្ត អនុវត្តដីកាបង្ខំអោយរុះរើចេញ ជាដាច់ខាត ។
ដោយមើលឃើញទុកលំបាករបស់ប្រជាពលរដ្ឋដែលជាកូន ជាចៅ ចៅទួត សម្តេចតេជោនាយករដ្ឋមន្រ្តី មានក្តីមេត្តា និងការអាណិតអាសូរជាពន់ពេក ហើយបានចាត់ឱ្យ លោក ដួង តារា និង លោក គង់ សោភ័ណ្ឌ ចុះទៅទីតាំងកន្លែងកើតហេតុជាបន្ទាន់ ដើម្បីធ្វើការសម្របសម្រួលផ្សះផ្សារក្រៅប្រព័ន្ធតុលាការ តាមគោលការណ៍ឈ្នះ-ឈ្នះ ដើម្បីឱ្យគូភាគីនៃគ្រួសារទាំងមូលបានឈ្នះទាំងអស់គ្នា។
ជាលទ្ធផល បន្ទាប់ពីធ្វើការសម្របសម្រួលអស់រយៈពេលប្រមាណជា ០៤ម៉ោងរួចមក ភាគីខាងលោកយាយ ស៊ុយ ផូ បានយល់ព្រមទទួលយកការសុំទោស នឹងមិនយកទោសពៃរិ៍ពីចៅៗ ហើយបានយល់ព្រមប្រគល់ដីវិវាទដែលមានទំហំ (១៣ម គុណ ២០ម) ឱ្យទៅចៅៗបន្តរស់នៅឡើងវិញ ហើយលោកយាយបានយល់ព្រមលះបង់ការទាមទារនានាដូចមាន នៅក្នុងពាក្យបណ្តឹងកន្លងមកទាំងអស់ ដោយលោកយាយយល់ព្រមទទួលប្រាក់ចំនួន ៣០,០០០ (បីម៉ឺនដុល្លារអាមេរិក) ដើម្បីបញ្ចប់វិវាទនេះ នៅក្នុងក្រុមគ្រួសារទាំងស្រុង។
ដោយសារភាគីចៅៗ ជាពលរដ្ឋក្រីក្រ គ្មានលទ្ធភាព និងធនធានទាល់តែសោះក្នុងការបង់ប្រាក់ជូនទៅលោកយាយ ស៊ុយ ផូ សម្តេចតេជោ ហ៊ុន សែន លោកមានចិត្តសណ្តោសប្រណីប្រកបដោយមេត្តាធម៌ បានសម្រេចផ្តល់សម្បទានជាទឹកប្រាក់ផ្ទាល់ខ្លួនរបស់សម្តេច ចំនួន ៣០,០០០ (បីម៉ឺនដុល្លារអាមេរិក) ជូនលោកយាយ ស៊ុយ ផូ ដើម្បីបញ្ចប់រឿងក្តីដ៏រ៉ាំរ៉ៃរវាងចៅនិងយាយនៅថ្ងៃនេះតែម្តង៕
(ភ្នំពេញ)៖ នៅថ្ងៃទី០៦ ខែកញ្ញា ឆ្នាំ២០២០នេះ នគរបាលចរាចរណ៍ទូទាំងប្រទេសកម្ពុជា បានត្រួតពិនិត្យនិងផាកពិន័យលើយានយន្តសរុបចំនួន ៩៦៣គ្រឿងទៀត ក្នុងនោះមានម៉ូតូ ៧២៦គ្រឿង និងរថយន្ត ២៣៧គ្រឿង។ នេះបើតាមការបញ្ជាក់របស់ឧត្តមសេនីយ៍ឯក ឆាយ គឹមខឿន អគ្គស្នងការរង និងជាអ្នកនាំពាក្យ នៃអគ្គស្នងការដ្ឋាននគរបាលជាតិ ប្រាប់បណ្តាញព័ត៌មាន  ។
បើតាមអ្នកនាំពាក្យអគ្គស្នងការ, រយៈពេល១២៩ថ្ងៃ នៃការរឹតបន្ដឹងច្បាប់ចរាចរណ៍ផ្លូវគោក ដោយបង្កើនប្រាក់ពិន័យ តាមអនុក្រឹត្យលេខ៤៩ ពោលគឺថ្ងៃទី០១ ខែឧសភា ដល់ថ្ងៃទី០៦ ខែកញ្ញា ឆ្នាំ២០២០ នគរបាលចរាចរណ៍ទូទាំងប្រទេស បានត្រួតពិនិត្យ និងផាកពិន័យយានយន្តសរុបចំនួន ១៦២,៣៧២គ្រឿង ក្នុងនោះមានម៉ូតូ ១២០,៤៤៨គ្រឿង និងរថយន្តគ្រប់ប្រភេទ ៤១,៩២៤គ្រឿង។
បទល្មើសដែលត្រូវបានកត់សម្គាល់សម្រាប់ម៉ូតូ គឺភាគច្រើនអត់មួក ល្មើសសញ្ញា អត់ស្លាកលេខ និងស្រវឹង។ ដោយឡែកបទល្មើសសម្រាប់រថយន្ត គឺភាគច្រើនលើសល្បឿន លើសចំណុះ អត់ខ្សែក្រវាត់ ល្មើសសញ្ញា អត់ស្លាកលេខ ដឹកលើសទម្ងន់ អត់បណ្ណបើកបរ ប្រើប្រាស់ទូរស័ព្ទជាដើម។
ឧត្តមសេនីយ៍ឯក ឆាយ គឹមខឿន បានបន្តថា រយៈពេល ១២៩ថ្ងៃមកនេះ ការអនុវត្តតាមអនុក្រឹត្យថ្មី ក្នុងការផាកពិន័យយានយន្តល្មើស បានដំណើរការទៅយ៉ាងល្អប្រសើរ។ លោកបានថ្លែងអំណរគុណ និងកោតសរសើរដល់ជនរួមជាតិ ជាអ្នកប្រើប្រាស់ផ្លូវទាំងអស់ ដែលបានចូលរួមគោរពច្បាប់ចរាចរណ៍យ៉ាងល្អប្រសើរ រយៈពេលកន្លងមកនេះ ជាពិសេសកោតសរសើរ និងអរគុណ ដល់នគរបាលចរាចរណ៍ ដែលបានលះបង់ និងខិតខំប្រឹងប្រែងជំរុញការរឹតបន្តឹងចរាចរណ៍ ប្រកបដោយស្មារតីទទួលខុសត្រូវខ្ពស់បំផុត។
សូមបញ្ជាក់ថា សម្រាប់ថ្ងៃទី០៦ ខែកញ្ញា ឆ្នាំ២០២០នេះ គ្រោះថ្នាក់ចរាចរណ៍នៅទូទាំងប្រទេសកម្ពុជា ក៏បានកើតឡើងចំនួន ៩លើក ក្នុងនោះស្លាប់ ៣នាក់ របួស ១៤នាក់ (របួសធ្ងន់ ១២នាក់)៕
(តាកែវ)៖ នាយឧត្តមសេនីយ៍ ឥត សារ៉ាត់ អគ្គមេបញ្ជាការរង នាយសេនាធិការចម្រុះនៃកងយោធពលខេមរភូមិន្ទ តាមរយៈនៃការចូលរួមក្នុងពិធីបុណ្យកាន់បិណ្ឌវេនទី ៤ នៃពិធីបុណ្យភ្ជុំបិណ្ឌប្រពៃណីព្រះពុទ្ធសាសនាខ្មែរ បានសម្ដែងនូវក្តីសប្បាយរីករាយ ដោយឃើញព្រះសង្ឃ និងប្រជាពុទ្ធបរិស័ទដែលអញ្ជើញមកធ្វើបុណ្យបានអនុវត្តយ៉ាងត្រឹមត្រូវអំពីវិធានការពារ និងទប់ស្កាត់ការរីករាលដាលក្នុងសហគមន៍នៃជំងឺឆ្លងកូវីដ-១៩ តាមការណែនាំរបស់ក្រសួងសុខាភិបាល។
នាយឧត្តមសេនីយ៍ ក៏បានអំពាវនាវ និងក្រើនរំលឹកដល់អាជ្ញាធរដែនដី ព្រះសង្ឃ នឹងប្រជាពលរដ្ឋដែលបានអញ្ជើញមកចូលរួមក្នុងពិធីបុណ្យកាន់បិណ្ឌ និងពិធីបុណ្យភ្ជុំបិណ្ឌនាឆ្នាំនេះ ត្រូវបន្តចូលរួមការពារ និងទប់ស្កាត់ឱ្យខាងតែបាននូវជំងឺឆ្លងកូវីដ-១៩ កុំឲ្យមានឆ្លងមកក្នុងសហគមន៍យើងជាលើកទីពីរ ទៅតាមការណែនាំរបស់ក្រសួងសុខាភិបាល។
ការលើកឡើងដូច្នេះ បានធ្វើឡើងក្នុងឱកាសដែលនាយឧត្តមសេនីយ៍ ឥត សារ៉ាត់ និងលោកស្រី ខៀវ បុប្ផាផល រួមជាមួយថ្នាក់ដឹកនាំ នាយ ពលទាហាន ក្នុងអគ្គបញ្ជាការ និងកងកម្លាំងប្រដាប់អាវុធ មន្ត្រីរាជការ និងប្រជាពុទ្ធបរិស័ទចំណុះជើងវត្តឈើទាលទងត្រា មកពីគ្រប់ទិសទី បានអញ្ជើញចូលរួមក្នុងពិធីបុណ្យកាន់បិណ្ឌវេនទី៤ ចំនួន៩វត្ត រួមមាន៖ វត្តឈើទាលទងត្រា, វត្តបារាយណ៍, វត្តកំពង់ស្លែង, វត្តព្រៃផ្អាវ, វត្តអង្កសមាធិ, វត្តតុំ, វត្តធន់មន្ត, វត្តសូរ្យចាន់ និងវត្តខ្សឹង ក្នុងសង្កាត់រការក្រៅ ក្រុងដូនកែវ ខេត្តតាកែវ នៅព្រឹកថ្ងៃទី ០៦ ខែកញ្ញា ឆ្នាំ២០២០នេះ។
ក្នុងពិធីបុណ្យកាន់បិណ្ឌវេនទី៤ នៃពិធីបុណ្យភ្ជុំបិណ្ឌនាឆ្នាំនេះ នាយឧត្តមសេនីយ៍ ឥត សារ៉ាត់ និងលោកស្រីរួមជាមួយថ្នាក់ដឹកនាំ នាយ ពលទាហាន ក្នុងអគ្គបញ្ជាការ មន្ត្រីរាជការ កងកម្លាំងប្រដាប់អាវុធ និងប្រជាពុទ្ធបរិស័ទ បានបួងសួង និងឧទ្ទិសនៅមហាកុសលផលបុណ្យដែលបានធ្វើនៅក្នុងថ្ងៃបុណ្យកាន់បិណ្ឌវេនទី៤នេះ បានដល់បុព្វការីជន មានមាតា បិតា ញាតិកាទាំងប្រាំពីរ សន្តាន ដែលបានចែកឋានទៅកាន់លោកខាងមុខ ពិសេសបានឧទ្ទិសមហាកុសលផលបុណ្យនេះជូនដល់ដួងវិញ្ញាណក្ខន្ធបុព្វបុរសអ្នកស្នេហាជាតិ និងវីរយុទ្ធជន យុទ្ធនារី នៃកងយោធពលខេមរភូមិន្ទ ដែលបានបូជាជីវិតលះបង់សាច់ស្រស់ឈាមស្រស់ក្នុងបុព្វហេតុការពារជាតិ មាតុភូមិ និងទឹកដីនៃព្រះរាជាណាចក្រកម្ពុជា នាពេលកន្លងមក សូមឱ្យមហាកុសលផលបុណ្យ ដែលយើងទាំងអស់គ្នាបានធ្វើនៅក្នុងថ្ងៃបុណ្យកាន់បិណ្ឌវេនទី៤នេះ បានដល់អ្នកទាំងអស់គ្រប់ៗគ្នា កុំបីអាក់ខានឡើយ។
បើតាមសង្ឃដីការបស់ព្រះចៅអធិការវត្តឈើទាលទងត្រា បានមានសង្ឃដីកាឱ្យដឹងពីប្រវត្តិខ្លះៗ នៃពិធីបុណ្យកាន់បិណ្ឌ និងពិធីភ្ជុំបិណ្ឌនេះថា បុណ្យកាន់បិណ្ឌ និងពិធីបុណ្យភ្ជុំបិណ្ឌនេះ បើតាមគម្ពីរធម្មបទ ក្នុងសម័យបុព្វកាល អ្នកប្រាជ្ញជំនាន់នោះ បានប្រើពាក្យថាបវរណាបច្ច័យបួនដល់ព្រះសង្ឃដែលមានព្រះពុទ្ធអង្គជាប្រធាន បានកំណត់ធ្វើពេល ៣ខែ ប៉ុន្តែចំណេរកាលក្រោយមក អ្នកប្រាជ្ញ រាជបណ្ឌិត បានប្រើពាក្យថាពិធីបុណ្យកាន់បិណ្ឌ ដោយកំណត់ធ្វើតែរយៈពេល១៤ថ្ងៃ រួមទាំងថ្ងៃបុណ្យភ្ជុំបិណ្ឌផងដែរ ព្រោះក្នុងរដូវនេះគឺជារដូវដែលមានភ្លៀងធ្លាក់ច្រើន ពិបាកដល់ភិក្ខុសង្ឃ និមន្តស្វែងរកអាហារបិណ្ឌបាត។
ក្នុងពិធីបុណ្យកាន់បិណ្ឌថ្ងៃទី៤ នៅវត្តឈើទាលទងត្រា ក្នុងសង្កាត់រការក្រៅ ក្រុងដូនកែវ ខេត្តតាកែវ នាឆ្នាំនេះដែរ នាយឧត្តមសេនីយ៍ ឥត សារ៉ាត់ និងលោកស្រី រួមជាមួយថ្នាក់ដឹកនាំនាយ ពលទាហាន ក្នុងអគ្គបញ្ជាការ មន្ត្រីរាជការ កងកម្លាំងប្រដាប់អាវុធ និងប្រជាពុទ្ធបរិស័ទ បានវេរប្រគេនព្រះសង្ឃដែលគង់ចាំព្រះវស្សា សម្រាប់វត្តទាំង៩ ដែលក្នុងមួយវត្តៗ រួមមាន៖ អង្ករ ១បាវ, ទឹកបរិសុទ្ធ ២កេស, ទឹកអូអុីឈិ ២កេស, ទឹកក្រូច ៣កេស, នំធុង ១ធុង និងក្រៅពីនោះមានតែ ស្ករស ទឹកដោះគោ កាហ្វេ និងគ្រឿងឧបភោគ បរិភោគជាច្រើនមុខទៀត។
ជាមួយនោះដែរ នាយឧត្តមសេនីយ៍ ក៏បានប្រគេនបច្ច័យកសាងដល់វត្តឈើទាលទងត្រា ចំនួន ២លានរៀល និងវត្តចំនួន ៨ទៀត ក្នុងមួយវត្តៗបច្ច័យ ៤០ម៉ឺនរៀល ប្រគេនចំពោះព្រះចៅអធិការពីរអង្គ ក្នុងមួយអង្គៗបច្ច័យ ២០ម៉ឺនរៀល ព្រះសង្ឃចូលរួមក្នុងមួយអង្គៗបច្ច័យ ១០ម៉ឺនរៀល សង្កត់វេនកាន់បិណ្ឌថ្ងៃទី៤ ថវិកា ១លានរៀល, ឧបត្ថម្ភវេនកាន់បិណ្ឌសម្រាប់ភូមិភ្ហូតថវិកា ២លានរៀល, ឧបត្ថម្ភដល់កងកម្លាំងប្រជាការពារថវិកា ៣០ម៉ឺនរៀល, កងកម្លាំងកងរាជអាវុធហត្ថ, ប៉ូលីស, កម្លាំងយោធា និងក្រុមប្រឹក្សាសង្កាត់រកាក្រៅក្នុងមួយអង្គភាពៗខាត់វិកា ២០ម៉ឺនរៀលផងដែរ៕
(ភ្នំពេញ)៖ គណៈដឹកនាំជាន់ខ្ពស់សាសនាឥស្លាមកម្ពុជា បានចេញសារាចរណែនាំ១១ចំណុច ទៅចំពោះគណៈអ៊ីម៉ាំ គ្រប់មូលដ្ឋានទូទាំងប្រទេស ដលម្បីយកទៅអនុវត្តន៍នៅតាមមូលដ្ឋានរៀងៗខ្លួនឱ្យបានល្អឥតខ្ចោះ នៅគ្រាដែលនឹងបើកវិហារឡើងវិញនៅថ្ងៃទី១១ ខែកញ្ញាខាងមុខនេះ ដើម្បីទប់ស្កាត់ការឆ្លងជំងឺកូវីដ-១៩ ជាយថាហេតុណាមួយ។
បើតាមសេចក្តីជូនដំណឹងដែល   ទទួលបាននៅល្ងាចថ្ងៃទី៦ ខែកញ្ញា ឆ្នាំ២០២០នេះ មានខ្លឹមជារួមដូចខាងក្រោម៖
ទី១៖ ត្រូវអនុវត្តន៍តាមការណែនាំរបស់ក្រសួងសុខាភិបាល ដោយសាកល្បងសឡាតថ្ងៃជំអាត់ចំនួន ៤សប្ដាហ៍។
ទី២៖ ក្រោយការសាកល្បងសឡាតជំអាត់ ៤សប្ដាហ៍ហើយ ទើបអាចឈានការអនុវត្តន៍សឡាតជាប្រចាំថ្ងៃបាន។
ទី៣៖ ហាមចូលរួមសឡាតចំពោះអ្នកធ្វើដំណើរ អ្នកជំងឺស្ត្រី និងកុមារអាយុក្រោម១៥ឆ្នាំ។
ទី៤៖ ត្រូវរក្សាគម្លាតសង្គមតាមបច្ចេកទេសរបស់ក្រសួងសុខាភិបាល ដែលអនុញ្ញាតឱ្យដាក់តែ៣០% នៃចំណុះម៉ាស្ជិត (វិហារ)។
ទី៥៖ ពាក់ម៉ាស់ វាស់កម្ដៅ លាងដៃជាប្រចាំនឹងសាប៊ូ អាល់កុល ឬជេល និងមានគម្លាតពីគ្នាយ៉ាងតិច ១,៥ម៉ែត្រ។
ទី៦៖ ត្រូវរក្សាអនាម័យតាមបែបសាសនា សម្អាតខ្លួនប្រាណ សម្លៀកបំពាក់ សម្ភារប្រលប្រាស់សម្រាប់ចូលសឡាត។
ទី៧៖ ត្រូវនាំយកកម្រាល (សាជ្ជើទះ) សម្រាប់ក្រាលសឡាត(ថ្វាយបង្គុំ) ពីផ្ទះរៀងៗខ្លួនដោយមិនត្រូវប្រើប្រាស់រួមគ្នាទេ។
ទី៨៖ នៅពេលធ្វើគារវកិច្ច ឬការលាគ្នាត្រូវជំនួសដោយការលើកដៃជាសញ្ញា ឬពោលពាក្យសាឡាម។
ទី៩៖ រយៈពេលនៃការជួបមុនសឡាត ពេលសឡាត ឬក្រោយពេលសឡាត មិនត្រូវមិនត្រូវលើសពី៣០នាទីឡើយ ហើយប្រញ៉ាប់បំបែកគ្នា។
ទី១០៖ បើកើតមានអាការៈសង្ស័យត្រូវឆាប់ទាក់ទងទៅអាជ្ញធរដែនដីដែលនៅជិតបំផុត។
និងទី១១៖ គណៈអ៊ីម៉ាំ ត្រូវទទួលខុសត្រូវរាល់ការរៀបចំពិធីសឡាតជំអាត់ដូចតាមការណែនាំខាងលើ។
គួរជម្រាបជូនថា ក្រសួងសុខាភិបាល បានគូសបញ្ជាក់ថា ថ្នាក់ដឹកនាំឥស្លាម សូមចាប់ផ្តើមប្រតិបត្តិជាជំហានៗ ដំណាក់កាលដំបូងនេះ នាថ្ងៃសុក្រទី១១ ខែកញ្ញា ឆ្នាំ២០២០ ដោយសារកល្បងរយៈពេល ៤សុក្រ ហើយបន្ទាប់មកចាប់ផ្តើមថ្វាយបង្គំជុំគ្នានៅតាមសូរ៉ាវ ដោយអនុវត្តវិធានការការពារសុខភាពរបស់ ក្រសួងសុខាភិបាលជានិច្ច។
ក្រសួងក៏បានចាត់ឱ្យគណៈឥស្លាមត្រូវតាមដាន ត្រួតពិនិត្យអនុវត្តការបើកដំណើរការនេះឱ្យបានហ្មត់ចត់ជាទីបំផុត។ ក្នុងករណី ដែលមានបញ្ហាទាក់ទងនឹងការសង្ស័យថា មានជំងឺកូវីដ-១៩ ជាយថាហេតុ សូមគណៈដឹកនាំវិហារនីមួយៗ រាយការណ៍ជាបន្ទាន់មកអាជ្ញាធរមូលដ្ឋាន ឬមណ្ឌលសុខភាពដែលនៅជិតបំផុត។
សូមបញ្ជាក់ថា សម្តេចតេជោ ហ៊ុន សែន នាយករដ្ឋមន្ត្រីនៃកម្ពុជា នៅថ្ងៃទី៥ ខែកញ្ញា ឆ្នាំ២០២០នេះ បានអនុញ្ញាតឱ្យសាសនិកឥស្លាមកម្ពុជា គោរពប្រតិបត្តិថ្វាយបង្គំជំអាត់ ចាប់ពីថ្ងៃសុក្រទី១១ ខែកញ្ញា ឆ្នាំ២០២០ ខាងមុខនេះ ដោយត្រូវអនុវត្តយ៉ាងខ្ជាប់ខ្ជួនតាមវិធានរបស់ក្រសួងសុខាភិបាល។ នេះបើតាមការឱ្យដឹងពីទេសរដ្ឋមន្ដ្រី អូស្មាន ហាស្សាន់ ថ្លែងប្រាប់បណ្ដាញព័ត៌មាន  ៕
(ស្វាយរៀង)៖ លោកឧត្តមសេនីយ៍ត្រី សែ វុទ្ធី មេបញ្ជាការ កងរាជអាវុធហត្ថខេត្តស្វាយរៀង បានប្រាប់ទៅកាន់នាយទាហាន នាយទាហានរងកងរាជអាវុធហត្ថទាំងអស់ ត្រូវចាត់ទុកនិវត្តន៍ជន (ចូលនិវត្តន៍) ជារាមច្បងជាអតីតអ្នកប្រយុទ្ធលើសមភូមិ ការពារជាតិ ការពារបូរណភាពទឹកដី និងការពារសន្តិភាពមុនយើង ហើយអ្វីដែលយើងមោទនភាពជាងនេះ និវត្តន៍ជននៃយើងម្នាក់ៗនៅមានកម្លាំងពលំ ស្មារតីរឹងមាំគួរឱ្យកោតសសើរ។
ការថ្លែងរបស់មេបញ្ជាការកងរាជអាវុធហត្ថខេត្តស្វាយរៀង បែបនេះបានធ្វើឡើងនៅរសៀលថ្ងៃទី០៦ ខែកញ្ញា ឆ្នាំ២០២០ នៅក្នុងពិធីជួបសំណេះសំណាលជាមួយយោធិននៃកងរាជអាវុធហត្ថរបួស-ពិការ និងនិវត្តន៍ជន ដែលបានផ្ទេរទៅទទួលរបបសន្តិសុខសង្គមបន្តនៅក្រសួងសង្គមកិច្ចអតីយុទ្ធជន និងយុវនិតិសមម្បទា ចំនួន៣៩នាក់ នៅសាលប្រជុំបញ្ជាការដ្ឋានកងរាជអាវុធហត្ថខេត្តស្វាយរៀង ដែលមានការចូលរួមលោក លោកស្រី មេបញ្ជាការរង លោកនាយរងសេនាធិការ លោកអនុប្រធានមន្ទីរ លោក លោកស្រី នាយការិយាល័យ និងលោកមេបញ្ជាការ មូលដ្ឋានកងរាជអាវុធហត្ថក្រុង-ស្រុក ទាំង ៨ផងដែរ។
លោកឧត្តមសេនីយ៍ត្រី សែ វុទ្ធី បានថ្លែងពាំនាំនូវការសាកសួរសុខទុក្ខពីសំណាក់នាយឧត្តមសេនីយ៍ សៅ សុខា អគ្គមេបញ្ជាការរងកងយោធពលខេមរភូមិន្ទ និងជាមេបញ្ជាការកងរាជអាវុធហត្ថលើផ្ទៃប្រទេស ជូនដល់នាយទាហាន នាយទាហានរងកងរាជអាវុធហត្ថខេត្តស្វាយរៀង និងមន្ត្រីចូលនិវត្តន៍ទាំងអស់ផងដែរ។
មេបញ្ជាការ រូបនេះ ក៏បានលើកឡើងថា ជានិច្ចជាកាលលោកនាយឧត្តមសេនីយ៍ សៅ សុខា តែងតែបានផ្តាំផ្ញើការសាកសួរសុខទុក្ខចំពោះនិវត្តន៍ជនរបស់កងរាជអាវុធហត្ថទាំងអស់។ ជាក់ស្តែងក្នុងឱកាសខួបអនុស្សាវរីយ៍លើកទី២៧ ថ្ងៃបង្កើតកងរាជអាវុធហត្ថ លោកនាយឧត្តមសេនីយ៍បានអនុញ្ញាតឱ្យមេបញ្ជាការរាជធានី-ខេត្ត ធ្វើពិធីសំណេះសំណាលជាមួយបងប្អូននិវត្តន៍ជន អតីតកងរាជអាវុធហត្ថដើម្បីបានស្វែងយល់អំពីសុខទុក្ខ និងជួបការលំបាកនៅក្នុងសង្គមគ្រួសាររបស់ពួកគាត់។
លោកឧត្តមសេនីយ៍ត្រី សែ វុទ្ធី បានបន្តថា ដោយផ្តើមចេញពីឆន្ទៈមោះមុត ក្លាហាន អង់អាចស្មារតីស្រឡាញ់ ស្នេហាជាតិ សាសនា ព្រះមហាក្សត្រ ដែលជាគំរូវីរភាពដ៏ល្អក្នុងបុព្វហេតុការពារជាតិ ធ្វើឱ្យយើងជាកម្លាំងបន្តវេនជំនាន់ក្រោយមិនអាចបំភ្លេចបាន នៅវីរភាពដ៏អង់អាចនេះ ហ៊ានលះបង់គ្រប់បែបយ៉ាង ដើម្បីការពារសន្តិសុខ សណ្តាប់ធ្នាប់ជូនប្រជាពលរដ្ឋ ទោះក្នុងរូភាពណាក៏ដោយ ពិសេសជាងនេះ គឺការពារដាច់ខាតរាជរដ្ឋាភិបាលស្របច្បាប់ ដែលប្រសូត្រចេញពីការបោះឆ្នោត។
ក្នុងនោះផងដែរ លោកឧត្តមសេនីយ៍ត្រីមេញ្ជាការ បានឧបត្ថម្ភជាគ្រឿងឧបភោគ បរិភោគ និងថវិកាជូនដល់និវត្តន៍ជនក្នុងម្នាក់ៗទទួលបាន អង្ករទម្ងន់ ២៥គីឡូក្រាម, មី ០១កេស, ត្រីខ ០១យួរ, ទឹកក្រូច ០១កេស និងថវិកាចំនួន ១០០,០០០រៀល ផងដែរ៕
(ស្វាយរៀង)៖ លោក ទីវ សុភា ប្រធានមន្ទីធម្មការ និងសាសនាខេត្តស្វាយរៀង បានក្រើនរំលឹកដល់ព្រះសង្ឃ និងប្រជាពលរដ្ឋ ពេលចូលរួមក្នុងពិធីបុណ្យកាន់បិណ្ឌ និងពិធីបុណ្យភ្ជុំបិណ្ឌ ត្រូវបន្តចូលរួមការពារ និងទប់ស្កាត់ឱ្យខាងតែបាននៃជំងឺកូវីដ-១៩ តាមការណែនាំរបស់ក្រសួងសុខាភិបាល។
ការអំពាវនាវនេះបានធ្វើឡើង នាព្រឹកថ្ងៃទី៦ ខែកញ្ញា ឆ្នាំ២០២០ ក្នុងឱកាសមន្ទីរធម្មការខេត្ត សហការជាមួយសាលាគណខេត្តស្វាយរៀង និងមន្ត្រីសង្ឃគ្រប់ឋានានុក្រម បន្តនិមន្ត-អញ្ជើញចូលរួមផ្សព្វផ្សាយ និងសម្របសម្រួលការអនុវត្តការបង្ការ និងការពារការឆ្លងជំងឺ-១៩ តាមការណែនាំរបស់ក្រសួងធម្មការ និងសាសនា ក្រសួងសុខាភិបាល និងរដ្ឋបាលខេត្តស្វាយរៀង នៅក្នងពិធីបុណ្យកាន់បិណ្ឌវេនទី៤ តាមវត្តនានា ទូទាំងខេត្តស្វាយរៀង។
ក្នុងឱកាសនោះ លោក ទីវ សុភា បានលើកឡើងថា វត្តអារាមទូទាំង ខេត្តស្វាយរៀង បានប្រារព្ធពិធីកាន់បិណ្ឌវេនទី៣ តាមប្រពៃណីទំនៀមទម្លាប់ព្រះពុទ្ធសាសនាខ្មែរ ហើយបានចូលរួមអនុវត្តសេចក្ដីណែនាំ លេខៈ១៤/២០ កធស.សណន របស់ក្រសួងធម្មការ និងសាសនា ស្តីពីការរៀបចំពិធីបុណ្យកាន់បិណ្ឌ និងភ្ជុំបិណ្ឌ និងពង្រឹងវិធានការការពារសុវត្ថិភាពសង្គម ដើម្បីកាត់បន្ថយកាត់បន្ថយហានិភ័យនៃការរីករាលដាលជំងឺកូវីដ-១៩ បានយ៉ាងល្អ។
លោកបានសំដែងនូវក្តីសប្បាយរីករាយ ដោយឃើញប្រជាពុទ្ធបរិស័ទ ដែលអញ្ជើញមកធ្វើបុណ្យបានគោរពយ៉ាងត្រឹមត្រូវ តាមការណែនាំរបស់ក្រសួងសុខាភិបាល ស្ដីពីពិធីការពារ និងទប់ស្កាត់ការឆ្លងរាលដាលនៃជំងឺកូវីដ១៩។
សូមបញ្ជាក់ថាបុណ្យភ្ជុំបិណ្ឌ ជាពិធីបុណ្យមួយដែលធំជាងគេ នៅក្នុងចំណោមពិធីបុណ្យទាំងអស់ ចំពោះអ្នកកាន់ព្រះពុទ្ធសាសនា។ ជារៀងរាល់ឆ្នាំនៅពេលដល់ថ្ងៃខែ ដែលត្រូវប្រារព្ធ ពិធីបុណ្យភ្ជុំបិណ្ឌ គ្រប់បងប្អូនកូនចៅ សាច់ញាតិសន្ដានទាំងអស់ ទោះនៅទីជិត ឬទីឆ្ងាយ តែងតែធ្វើដំណើរទៅជួបជុំគ្នា ជាពិសេសឪពុកម្ដាយនៅស្រុកកណើត ដើម្បីរៀបចំម្ហូបអាហារ បាយសម្ល ចង្ហាន់យកទៅប្រគេនព្រះសង្ឃ ដែលគង់នៅវត្តអារាម។
ទាំងនេះ គឺជាទម្លាប់មួយដែលគេនិយមធ្វើតៗគ្នា របស់ជនជាតិខ្មែរជាយូរមកហើយ។ ពិធីបុណ្យកាន់បិណ្ឌ ភ្ជុំបិណ្ឌឆ្នាំ២០២០នេះ ប្រព្រឹត្តទៅចាប់ពីថ្ងៃ១រោច ដល់ថ្ងៃ ១៤រោច ខែភទ្របទ ចាប់ពីថ្ងៃទី០៣ ដល់ថ្ងៃទី១៨ ខែកញ្ញា ឆ្នាំ២០២០៕
(បាត់ដំបង)៖ លោក អឿម ឃឿម នាយកវិទ្យាល័យនេតយ៉ង់ និងលោកគ្រូអ្នកគ្រូ ព្រមទាំងពុទ្ធបរិស័ទចំណុះជើងវត្ត បានចូលរួមក្នុងពិធីកាន់បិណ្ឌវេនទី៤ នៅវត្តព្រែកត្រប់ ដែលមានទីតាំងនៅភូមិ ព្រែកត្របើ ឃុំព្រែកនរិន្ទ ស្រុកឯកភ្នំ ខេត្តបាត់ដំបង។
ក្នុងពិធីដែលបានធ្វើឡើងនៅថ្ងៃទី០៥ ខែកញ្ញា ឆ្នាំ២០២០ លោក អឿម ឃឿម នាយកសាលានេតយ៉ង់ បានថ្លែងថា ពិធីបុណ្យកាន់បិណ្ឌ និងភ្ជុំបិណ្ឌ គឺជាបុណ្យទំនៀមទំលាប់ខ្មែរ តែងតែប្រារព្ធធ្វើបុណ្យនេះ មិនដែលរំលង។
លោកនាយក បានសម្តែងនូវក្តីសប្បាយរីករាយដោយឃើញព្រះសង្ឃ និងប្រជាពុទ្ធបរិស័ទ ដែលអញ្ជើញមកធ្វើបុណ្យបានគោរពយ៉ាងត្រឹមត្រូវ តាមការណែនាំរបស់ក្រសួងសុខាភិបាល ស្ដីពីពិធីការពារ និងទប់ស្កាត់ការឆ្លងរាលដាលនៃជំងឺកូវីដ ១៩។
ខណៈពេលនោះដែរ លោកនាយកក៏បានអំពាវនាវ និងក្រើនរំលឹកដល់ព្រះសង្ឃ និងប្រជាពលរដ្ឋ ពេលចូលរួមក្នុងពិធីបុណ្យកាន់បិណ្ឌ និងពិធីបុណ្យភ្ជុំបិណ្ឌ ត្រូវបន្តចូលរួមការពារ និងទប់ស្កាត់ឱ្យខាងតែបាន នៃជំងឺកូវីដ-១៩ តាមការណែនាំរបស់ក្រសួងសុខាភិបាល។
ក្នុងពិធីបុណ្យកាន់បិណ្ឌវេនទី៤នេះដែរ លោកនាយកក៏បានផ្តាំផ្ញើលោកគ្រូអ្នកគ្រូឲ្យយកចិត្តទុកដាក់ឲ្យបានខ្ពស់ ជាមួយសិស្សានុសិស្ស ក្នុងវិធីការពារទប់ស្កាត់ការឆ្លងរីករាលដាលកូវីដ-១៩ នៅថ្ងៃចន្ទ ទី៧ ខែកញ្ញាឆ្នាំ២០២០ ជាថ្ងៃដែលក្រសួងអប់រំបានអនុញ្ញាតឲ្យបើកសាលាឡើងវិញ។
បើតាមការឲ្យដឹងពីលោកអាចារ្យប្រាប់ថា បុណ្យកាន់បិណ្ឌនេះ បើតាមគម្ពីរធម្មបទក្នុងសម័យបុព្វកាល អ្នកប្រាជ្ញជំនាន់នោះបានប្រើពាក្យថា បវរណាបច្ច័យបួន ដល់ព្រះសង្ឃដែលមានព្រះពុទ្ធអង្គជាប្រធាន បានកំណត់ធ្វើរយៈពេល៣ខែ ប៉ុន្តែចំណេរកាលក្រោយមកទើបអ្នកប្រាជ្ញរាជបណ្ឌិតកំណត់ឲ្យប្រើពាក្យថា ពិធីកាន់បិណ្ឌវិញ ដែលមានរយៈពេលតែ ១៤ថ្ងៃប៉ុណ្ណោះ រួមទាំងថ្ងៃបុណ្យភ្ជុំបិណ្ឌផងដែរ ព្រោះក្នុងរដូវនេះជារដូវមានភ្លៀងធ្លាក់ច្រើនពិបាកដល់ភិក្ខុសង្ឃ ក្នុងការស្វែងរកអាហារបិណ្ឌបាត។
សូមបញ្ជាក់ថា លោកនាយក ព្រមទាំងអ្នកគ្រូលោកគ្រូ បានប្រគេនបច្ច័យ ៣.៥០០.០០០រៀលផងដែរ៕
(ស្វាយរៀង)៖ លោកស្រីកិត្តិសង្គហបណ្ឌិត ម៉ែន សំអន ឧបនាយករដ្ឋមន្រី្ត រដ្ឋមន្រ្តីក្រសួងទំនាក់ទំនងជាមួយរដ្ឋសភា-ព្រឹទ្ធសភា និងអធិការកិច្ច បានក្រើនរំឮកដល់អាជ្ញាធរគ្រប់លំដាប់ថ្នាក់ ប្រជាពុទ្ធបរិស័ទ ត្រូវរួមគ្នាគោរពច្បាប់ចរាចរណ៍ឱ្យបានខ្ជាប់ខ្ជួន ក្នុងឱកាសបុណ្យភ្ជុំបិណ្ឌ។
ការក្រើនរំឮកបែបនេះរបស់លោកស្រី ម៉ែន សំអន បានធ្វើឡើងក្នុងឱកាសដែលលោកស្រី បានអញ្ជើញចូលរួមក្នុងពិធីសូត្រមន្តកាន់បិណ្ឌវេនទី៤ នៅវត្តជម្ពូព្រឹក្សាហៅ (វត្តថ្មី) ស្ថិតក្នុងសង្កាត់សង្ឃ័រ ក្រុងស្វាយរៀង ខេត្តស្វាយរៀង នារសៀលថ្ងៃទី៦ ខែកញ្ញា ឆ្នាំ២០២០។
ជាមួយគ្នានេះដែរ លោកស្រីកិត្តិសង្គហបណ្ឌិត ម៉ែន សំអន ក៏បានអំពាវនាវដល់អាជ្ញាធរគ្រប់លំដាប់ថ្នាក់ ត្រូវការពារសន្តិសុខសុវត្ថិភាពជូនប្រជាពលរដ្ឋឱ្យបានល្អប្រសើរ ដើម្បីធ្វើយ៉ាងណាឱ្យ ប្រជាពលរដ្ឋ រស់នៅប្រកបដោយសុខដុមរមនា។ ដោយឡែកប្រជាពលរដ្ឋ សូមចូលរួមអប់រំកូនចៅឱ្យចៀសឆ្ងាយពីគ្រឿងញៀនគ្រប់ប្រភេទ ជាពិសេសត្រូវបង្កើនការបង្កបង្កើនផល ស្រូវរដូវវស្សាឱ្យបានទាន់ ពេលវេលាព្រមទាំងដាំដំណាំរួមផ្សំចិញ្ចឹមសត្វឱ្យបានច្រើនក្នុងអំឡុងពេលកូវីដ-១៩នេះផងដែរ។
លោកស្រីកិត្តិសង្គហបណ្ឌិត បានថ្លែងថា ការធ្វើបុណ្យកាន់បិណ្ឌនេះ ដើម្បីឧទ្ទិសដល់ដួងវិញានក្ខ័ន្ធរបស់ឥស្សរជន វីរជន យុទ្ធជន ដែលបានលះបង់ជីវិត ដើម្បីបុព្វហេតុរំដោះជាតិ និងប្រជាជនពីរបបណានិគមចាស់ថ្មី ជាពិសេសជាងនេះទៅទៀត គឺប្រជាជនស្លូតត្រង់ ដែលទទួលទុក្ខទារុណកម្មយ៉ាងព្រៃផ្សៃ និងស្លាប់យ៉ាងអយុត្តិធម៌ នៅក្នុងរបប ប៉ុល ពត ដោយសូមឲ្យដួងវិញាណក្ខ័ន្ធអ្នកទាំងអស់ឲ្យបានទៅកាន់សុគតិភព កុំបីឃ្លៀងឃ្លាតឡើយ។
លោកស្រីកិត្តិសង្គហបណ្ឌិត ម៉ែន សំអន ក៏បានបួងសួងបួងសួងថ្វាយព្រះពរជ័យថ្វាយព្រះមហាក្សត្រ ព្រះមហាក្សត្រី ជាសម្តេចម៉ែ សម្តេចយាយ សម្តេចយាយទួត មុនីនាថ សីហនុ និងប្រគេនពរដល់ព្រះសង្ឃគ្រប់ព្រះអង្គ និងជូនពរសម្តេចតេជោ ហ៊ុន សែន នាយករដ្ឋមន្រ្តីនៃកម្ពុជា និងសម្តេចកិត្តិព្រឹទ្ធបណ្ឌិត ប៊ុន រ៉ានី ហ៊ុន សែន ប្រធានកាកបាទក្រហមកម្ពុជា ថ្នាក់ដឹកនាំ សមាជិកព្រឹទ្ធសភា ថ្នាក់ដឹកនាំ សមាជិករដ្ឋសភា ព្រមទាំងប្រជាពលរដ្ឋនៅទូទាំងប្រទេស ឱ្យជួបសេចក្តីសុខ សន្តិភាព និងសេចក្តីចម្រើនគ្រប់ៗគ្នាជារៀងរហូត។
ជាមួយគ្នានេះដែរ លោកស្រីក៏បានអំពាវនាវឱ្យប្រជាពុទ្ឋបរិស័ទទាំងអស់គ្នា ចូលរួមគោរព និងអនុវត្តឱ្យបានខ្ជាប់ខ្ជួន នូវគោលការណ៍រក្សាអនាម័យឱ្យបានល្អ រួមជាមួយនឹងវិធានការនានា ដែលបានកំណត់របស់ក្រសួងសុខាភិបាល ដោយត្រូវបន្តរក្សាការប្រុងប្រយ័ត្នខ្ពស់ក្នុងការបង្ការ និងការពារនូវការឆ្លងរីករាលដាលនៃជំងឺកូវីដ១៩ នៃរលកទី២ ខណៈពេលដែលពិភពលោកកំពុងប្រឈមមុខនឹងការរាត្បាតយ៉ាងខ្លាំងដោយសារជំងឺដ៏កាចសាហាវមួយនេះ៕
(កំពង់ស្ពឺ)៖ ក្រុមការងារគ្រូពេទ្យស្ម័គ្រចិត្ត លោក ហ៊ុន ម៉ានី បន្តចុះផ្សព្វផ្សាយពីវិធីសាស្ត្រការពារខ្លួនពីជំងឺកូវិដ១៩ ជូនប្រជាពលរដ្ឋតាមខ្នងផ្ទះនៅតំបន់ដាច់ស្រយាល ក្នុងភូមិតាំងស្រឹង និងភូមិស្រែវៀន ឃុំសង្កែសាទប ស្រុកឱរ៉ាល់ ខេត្តកំពង់ស្ពឺ ដែលជាការរួមចំណែកមួយដល់វិស័យសុខាភិបាលកម្ពុជា ដើម្បីចង់ឃើញប្រជាពលរដ្ឋមានសុខភាពល្អ និងចៀសឆ្ងាយពីជំងឺកាចសាហាវនេះ។
ការបន្តចុះផ្សព្វផ្សាយរបស់ក្រុមការងារគ្រូពេទ្យស្ម័គ្រចិត្តលោក ហ៊ុន ម៉ានី ធ្វើឡើងក្នុងគោលដៅចូលរួមចំណែកជាមួយរាជរដ្ឋាភិបាល ដើម្បីការទប់ស្កាត់ប្រយុទ្ធនឹងជម្ងឺកូនៅវីដ-១៩ ដែលប្រព្រឹត្តទៅនាថ្ងៃទី០៦ ខែកញ្ញា ឆ្នាំ២០២០ ដែលដឹកនាំដោយលោក លេង ផាលី ប្រធានប្រតិបត្តិក្រុមការងារគ្រូពេទ្យស្ម័គ្រចិត្តលោក ហ៊ុន ម៉ានី រួមនឹងក្រុមការងារគ្រូពេទ្យស្ម័គ្រចិត្តលោក ហ៊ុន ម៉ានី ចំនួន៥៩រូប សុទ្ធសឹងតែជាក្រុមគ្រូពេទ្យ និងវេជ្ជបណ្ឌិតជំនាញៗ ដើម្បីធ្វើការណែនាំអប់រំណែនាំជូនប្រជាពលរដ្ឋ។
ដំណើរចុះណែនាំអប់រំ និងផ្សព្វផ្សាយរបស់ក្រុមការងារគ្រូពេទ្យនេះ ក៏មានការសហការដោយលោកកិត្តិសេដ្ឋាបណ្ឌិតទេសរដ្ឋមន្ត្រី ឆាយ ថន ប្រធានក្រុមការងាររាជរដ្ឋាភិបាលចុះជួយខេត្តកំពង់ស្ពឺ, មន្ទីរសុខាភិបាលខេត្តកំពង់ស្ពឺ, សាខាសកម្មជនក្រុមការងារយុវជនគណបក្សរាជធានីភ្នំពេញ, សហភាពសហព័ន្ធយុវជនកម្ពុជាស្រុកឱរ៉ាល់, សមាគមអ្នកចែកចាយឱសថកម្ពុជា និងអជ្ញាធរមូលដ្ឋានស្រុកឱរ៉ាល់ រួមនឹងថ្នាក់ដឹកនាំជាច្រើនទៀតផងដែរ។
ក្រុមការងារគ្រូពេទ្យស្ម័គ្រចិត្ត លោក ហ៊ុន ម៉ានី ក៏បានបន្តចុះផ្សព្វផ្សាយអប់រំ ណែនាំ អំពីវិធានការទប់ស្កាត់ប្រយុទ្ធនឹងជម្ងឺកូវីដ-១៩ ដោយបង្រៀនប្រជាពលរដ្ឋឲ្យយល់ដឹងអំពីការរស់នៅស្អាត ប្រកបដោយអនាម័យល្អ ដោយលាងសម្អាតដៃនឹងអាកុល ឬសាប៊ូ ពាក់ម៉ាស់ឲ្យបានត្រឹមត្រូវនៅពេលចាំបាច់ ហូបស្អាត គេងស្អាត ព្រមទាំងពាំនាំការសួរសុខទុក្ខ និងនាំយកអំណោយដ៏ថ្លៃថ្លាលោក ហ៊ុន ម៉ានី តំណាងរាស្រ្តនៃព្រះរាជាណាចក្រកម្ពុជា ដូចជា ចែកថ្នាំពេទ្យ និងពិនិត្យព្យាបាល រួមមាន៖ ជំងឺផ្លូវចិត្ត សន្លាក់ឆ្អឹង ក្រពះ ពោះវៀន ជំងឺទូទៅ ចែកថ្នាំ មុលទីវីតាម៉ីន វីតាម៉ីនសេ។
ក្រៅពីថ្នាំពេទ្យ និងថ្នាំព្យាបាល លោក ហ៊ុន ម៉ានី ប្រធានសហភាពសហព័ន្ធយុវជនកម្ពុជា ក៏បានជូនអំណោយតាមរយៈក្រុមការងាររបស់លោក ដែលរួមមាន៖ អាកុលចំណុះ៣០លីត្រចំនួន៣ធុង និង១៦០ដបធំ, ម៉ាស់១,៣០០ម៉ាស់, ម៉ាស៊ីនវាស់កម្តៅចំនួន២គ្រឿង, សាប៊ូចំនួន៥៦២ដុំ, ក្រដាសរូបភាពផ្សព្វផ្សាយអំពីការថែរក្សាអនាម័យ និងវិធានការការពារទប់ស្កាត់ជំងឺកូវីដ-១៩ ចំនួន២០០សន្លឹក, ព្រមទាំងស្បៀងអាហារមានជានំប៉័ង៤០០ដើម និងទឹកសុទ្ធ ៣០ កេស និងមានការពិនិត្យព្យាបាលជំងឺជូនប្រជាពលរដ្ឋចំនួន១៣៥គ្រួសារ ដែលមានប្រជាពលរដ្ឋប្រមាណ១៦២នាក់ តាមខ្នងផ្ទះតំបន់ដាច់ស្រយាល ក្នុងស្រុកឱរ៉ាល់ ខេត្តកំពង់ស្ពឺ។
ក្រុមការងារគ្រូពេទ្យស្ម័គ្រចិត្តលោក ហ៊ុន ម៉ានី ដែលដឹកនាំដោយ លោក លេង ផាលី ប្រធានប្រតិបត្តិនៃក្រុមការងារគ្រូពេទ្យ បានប្រកាសក្នុងការងារសាងសង់ទីស្នាក់គណបក្សប្រជាជនចំនួនបីឃុំគឺ៖ ទី១៖ ឃុំរស្មីសាមគ្គី, ទី២៖ ឃុំហោងសំណំ និងទី៣៖ ឃុំតាសាល។
សូមជម្រាបថា គិតត្រឹមម៉ោង០៧៖០០ព្រឹក ថ្ងៃទី០៦ ខែកញ្ញា ឆ្នាំ២០២០ នៅកម្ពុជាបានរកឃើញអ្នកឆ្លងជំងឺកូវីដ១៩ ចំនួនសរុប ២៧៤នាក់ (ស្រី៥៤នាក់ និងបុរស ២២០នាក់) ក្នុងនោះចំនួនអ្នកព្យាបាលជាសះស្បើយ សរុបទូទាំងប្រទេសមានចំនួន ២៧២នាក់ (ស្រី៥៤នាក់ និងបុរស២១៨នាក់) និងអ្នកកំពុងសម្រាកព្យាបាលនៅមន្ទីរពេទ្យរដ្ឋ មានចំនួន០២នាក់។
នាឱកាសនោះ លោក លេង ផាលី ក៏បានលើកឡើងថា «ការងារមនុស្សធម៌ចុះជួយប្រជាពលរដ្ឋរៀងរហូតមក គឺកើតចេញពីការឧបត្ថម្ភគាំទ្រ និងការចង្អុលបង្ហាញពីសំណាក់ឯកឧត្តមប្រធាន ហ៊ុន ម៉ានី ដែលលោកតែងខ្វល់ខ្វាយគិតគូរ និងរួមសុខរួមទុក្ខជាមួយប្រជាពលរដ្ឋដែលជួបការលំបាកគ្រប់កាលទេសៈ»។
លោកបន្ថែមថា ប្រជាពលរដ្ឋពិតជាមានក្តីរំភើបកក់ក្តៅឥតឧបមា និងសូមថ្លែងអំណរគុណយ៉ាងខ្លាំង ចំពោះសកម្មភាពមនុស្សធម៌នេះ៕
(ព្រះសីហនុ)៖ កម្លាំងនគរបាលខេត្តព្រះសីហនុ បានបើកប្រតិបត្តិការបង្ក្រាបករណីចាប់ជំរិតជនជាតិចិន និងជនជាតិចិន នៅវេលាម៉ោង២រំលងអធ្រាត្រ ឈានចូលថ្ងៃទី០៥ ខែកញ្ញា ឆ្នាំ២០២០ នៅចំណុចលើភ្នំមួយកន្លែង ស្ថិតក្នុងភូមិ២ សង្កាត់៣ ក្រុងព្រះសីហនុ។
ស្នងការនគរបាលខេត្តព្រះសីហនុ លោកឧត្តមសេនីយ៍ទោ ជួន ណារិន្ទ បានប្រាប់បណ្ដាញព័ត៌មាន   ឲ្យដឹងនៅរសៀលថ្ងៃទី០៦ ខែកញ្ញានេះថា មុនឈានដល់ប្រតិបត្តិការ កម្លាំងសមត្ថកិច្ចបានទទួលទូរស័ព្ទពីជនជាតិចិនម្នាក់ ឈ្មោះ    ថាមានគេកំពុងជួញដូរគ្រឿងញៀន នៅទីតាំងខាងលើ។
បន្ទាប់ពីបានទទួលបណ្ដឹងរួច កម្លាំងសមត្ថកិច្ចបានចុះទៅដល់ទីតាំងខាងលើ លុះពេលទៅដល់សមត្ថកិច្ចបានឃើញជនជាតិចិនម្នាក់ ជាប់ចំណងដោយដៃទាំងសង្ខាងត្រូវគេរុំស្កុត ដោយមានស្នាមរបួស ហើយមានម្សៅសមួយថង់ (សង្ស័យជាសារធាតុញៀន) នៅក្នុងកាបូបរបស់ជនជាតិចិននោះ បន្ទាប់មកបាននាំមកស្នងការដ្ឋាននគរបាលខេត្តព្រះសីហនុ ដើម្បីសួរនាំ។
ក្រោយពីសួរនាំរួចទើបដឹងថា ករណីនេះ គឺជាល្បិចរបស់ជនសង្ស័យ ដែលបានចាប់ជនរងគ្រោះជំរិតទារប្រាក់ រួចប្រើល្បិចដាក់គ្រឿងញៀន ចូលក្នុងកាបូបរបស់ជនរងគ្រោះ ដើម្បីទម្លាក់កំហុសមកលើជនរងគ្រោះ ប៉ុន្តែសមត្ថកិច្ចបានត្រួតពិនិត្យម្សៅសនោះ បញ្ជាក់ថា មិនមែនជាសារធាតុញៀនទេ។ បន្ទាប់មកកម្លាំងជំនាញបានធ្វើការស្រាវជ្រាវយ៉ាងយកចិត្តទុកដាក់ រហូតឈានដល់ឃាត់ខ្លួនជនសង្ស័យម្នាក់។
ជនសង្ស័យឈ្មោះ    អាយុ២១ឆ្នាំ មុខរបរមិនពិតប្រាកដ គ្មានលិខិតឆ្លងដែន ជាប់នឹងខ្លួន ស្នាក់នៅភូមិ៣ សង្កាត់៤ ក្រុង-ខេត្តព្រះសីហនុ (ជាអ្នកទូរស័ព្ទមកបោកសមត្ថកិច្ច) និងជនរងគ្រោះជាជនជាតិចិនដូចគ្នា ឈ្មោះ    អាយុ៣៥ឆ្នាំ មុខរបរ ម៉ៅការសំណង់ ស្នាក់នៅរាជធានីភ្នំពេញ មានស្នាមរងរបួសដៃ ជើង និងក។
ក្នុងប្រតិបត្តិការនេះ សមត្ថកិច្ចដកហូតបាន ទូរស័ព្ទដៃម៉ាក 7 ពណ៌ខ្មៅ មួយគ្រឿង, ទូរស័ព្ទដៃម៉ាក  ពណ៌មាស (របស់ជនរងគ្រោះ) មួយគ្រឿង, កាបូបស្ពាយមួយ (របស់ជនរងគ្រោះ), ម្សៅសមួយកញ្ចប់ និងលុយ១៦០ដុល្លារ។ ករណីនេះកម្លាំងជំនាញ បានកសាងសំណុំរឿងតាមនីតីវិធី បញ្ជូនទៅសាលាដំបូងខេត្ត ដើម្បីផ្តន្ទាទោសតាមច្បាប់៕

(ភ្នំពេញ)៖ លោកស្រី ឱ វណ្ណឌីន រដ្ឋលេខាធិការ និងជាអ្នកនាំពាក្យក្រសួងសុខាភិបាល តាមរយៈបណ្តាញព័ត៌មាន   នៅថ្ងៃទី៦ ខែកញ្ញា ឆ្នាំ២០២០នេះ បានអំពាវនាវយ៉ាងទទូចដល់ ប្រជាពុទ្ធបរិស័ទ និងគណៈកម្មការអារាមទាំងអស់ សូមបន្តអនុវត្តន៍វិធានការសុខាភិបាល និងការណែនាំរបស់រាជរដ្ឋាភិបាល ក្នុងការការពារការចម្លងជំងឺកូវីដ-១៩ ក្នុងឱកាសពិធីបុណ្យភ្ជុំបិណ្ឌ ឱ្យមានប្រសិទ្ធភាព។
លោកស្រី ឱ វណ្ណឌីន ជំរុញបែបនេះក្នុងឱកាសដែលោកស្រី និងលោកស្រីវេជ្ជបណ្ឌិត   ប្រធានអង្គការសុខភាពពិភពលោក ប្រចាំប្រទេសកម្ពុជា () បានធ្វើដំណើរទស្សនកិច្ច នៅតាមខេត្តចំនួន៣ របស់កម្ពុជា រួមមាន៖ ខេត្តស្ទឹងត្រែង, ខេត្តត្បូងឃ្មុំ និងខេត្តកំពង់ចាម ដោយសង្កេតមើលឃើញនៅតាមវត្តអារាមខ្លះ ជាពិសេសសម្លឹងឃើញថា មានប្រជាពុទ្ធបរិស័ទមួយចំនួន មិនទាន់បានអនុវត្តឱ្យបានត្រឹមត្រូវ ទៅតាមវិធានការសុខាភិបាល ក៏ប៉ុន្តែមានវត្តអារាមមួយចំនួន ក៏បានអនុវត្តបានត្រឹមត្រូវតាមវិធានការសុខាភិបាល និងតាមការណែនាំរបស់រាជរដ្ឋាភិបាលជាដើម។
លោកស្រី ឱ វណ្ណឌីន បានអំពាវនាវយ៉ាងដូច្នេះថា៖ «ក្នុងនាមក្រសួងសុខាភិបាល ខ្ញុំសូមគោរពធ្វើការអំពាវនាវយ៉ាងទទូចជូនដល់បងប្អូនប្រជាពលរដ្ឋទាំងអស់ ក៏ដូចជា គណៈកម្មការវត្តទាំងអស់ ដើម្បីឱ្យមានការចាត់ចែងរៀបចំការអនុវត្តវិធានការសុខាភិបាលនេះ ដើម្បីការពារជំងឺកូវីដ-១៩ ឱ្យបានម៉តចត់ ជាទីបំផុត […] វិធានការសុខាភិបាលជាវិធានការសាមញ្ញៗទេ ដែលត្រូវអនុវត្ត ជាប្រចាំថ្ងៃ ដើម្បីការពារទប់ស្កាត់ការរីករាលដាលជំងឺកូវីដ-១៩នេះ គឺគ្រាន់តែតម្រូវឱ្យមានការចាត់ចែង និងកែប្រែនូវទម្លាប់របស់ខ្លួនឯងខ្លះៗតែប៉ុណ្ណោះ»។
អ្នកនាំពាក្យក្រសួងសុខាភិបាលរូបនេះ ក៏បានក្រើនរំឮកហើយ ក្រើនរំឮកទៀត ដល់ប្រជាពុទ្ធបរិស័ទ ដែលធ្វើដំណើរទៅកាន់ទីវត្តអារាមនានា សូមលោកប្រកាន់យកនូវវិធានការពារខ្លួន ដើម្បីធ្វើយ៉ាងណាកុំឱ្យមានការចម្លងជំងឺកូវីដ-១៩ ដោយក្នុងនោះយើងអាចដាក់ទឹកអាល់កុល ឬជែលសម្លាប់មេរោគ នៅតាមខ្លួនឱ្យជាប់ជាប្រចាំ ជាពិសេសត្រូវមានម៉ាស ដើម្បីពាក់នៅតាមទីវត្តអារាម បន្ថែមពីនេះការអង្គុយត្រូវរក្សាគម្លាតសុវត្ថិភាពបុគ្គលពីគ្នាក្នុងចំណាយ១.៥០ម៉ែត្រ ឡើងទៅផងដែរ។
លោកស្រីបានបន្តថា ដោយឡែកសម្រាប់គណៈកម្មការវត្តសូមមេត្តាជួយរៀបចំចាត់ចែងរៀបចំឱ្យប្រជាពុទ្ធបរិស័ទ ដឬែលគាត់អញ្ជើញទៅវត្ត ឱ្យមានទីកន្លែងអង្គុយឱ្យមានគម្លាតសុវត្ថិភាព ហើយទន្ទឹមនឹងនោះក៏ត្រូវឱ្យមានការពាក់ម៉ាសទាំងអស់គ្នា ព្រះសង្ឃ តាជី យាយជី និងពុទ្ធបរិស័ទ។ ជាមួយគ្នានេះ សូមអនុវត្តការលាងសម្អាតដៃ ឱ្យបានញាក់ញាប់ផងដែរ។
បន្ថែមពីនេះក្រៅពីអំពាវនាវពីវិធានការការពារខ្លួនពីជំងឺកូវីដ-១៩ លោកស្រី ឱ វណ្ណឌី ន ក៏បានអំពាវនាវដល់ប្រជាពលរដ្ឋទាំងអស់ ត្រូវរៀបចំចាត់ចែងចំណីអាហារឱ្យបានត្រឹមត្រូវតាមក្បូតអនាម័យ សុវត្ថិភាពចំណីអាហារ ដោយទុកដាក់ចំណីអាហារទាំងអស់ឱ្យដាច់ដោយឡែកពីគ្នា មិនត្រូវចាក់ច្របល់ចូលគ្នាដែលនាំឱ្យម្ហូបអាហារទាំងនោះឆាប់ជូរ ផ្អមដែលបង្កជំងឺរាគរុសដល់អ្នកដែលបរិភោគ នូវអាហារទាំងនោះជាដើម។ ជាពិសេសប្រសិនបើការទុកដាក់ចំណីអាហារទាំងនោះមិនបានត្រឹមត្រូវវាអាចចម្លងនូវប្រភពមេរោគផ្សេងៗ ដែលបង្កគ្រោះថ្នាក់ដល់អ្នកបរិភោគផងដែរ។
សូមបញ្ជាក់ថា នៅថ្ងៃទី០៦ ខែកញ្ញានេះ ក្រសួងសុខាភិបាល ប្រកាសរកមិនមានរកឃើញករណីឆ្លងជំងឺកូវីដ១៩ថ្មីនោះទេ ហើយក៏គ្មានករណីព្យាបាលជាសះស្បើយថ្មីនោះដែរ អ្នកជំងឺកំពុងសម្រាកនៅមន្ទីរពេទ្យមានចំនួន២នាក់ដដែល។ នៅកម្ពុជាបានរកឃើញអ្នកឆ្លងជំងឺកូវីដ១៩ ចំនួនសរុប ២៧៤នាក់ (ស្រី៥៤នាក់ និងបុរស ២២០នាក់) ក្នុងនោះចំនួនអ្នកព្យាបាលជាសះស្បើយ សរុបទូទាំងប្រទេសមានចំនួន ២៧២នាក់ (ស្រី៥៤នាក់ និងបុរស២១៨នាក់) និងអ្នកកំពុងសម្រាកព្យាបាលនៅមន្ទីរពេទ្យរដ្ឋ មានចំនួន០២នាក់៕

(ភ្នំពេញ)៖ ខណៈក្រសួងជំនាញបាននិងកំពុងចុះសិក្សា ចងក្រងទីតាំងដីប្រជាពលរដ្ឋបានប្រើប្រាស់ និងអាស្រ័យផលជាយូរឆ្នាំមកហើយក្នុងតំបន់អភិរក្ស ដើម្បីកាត់ឆ្វៀលជូនពលរដ្ឋតាមបទ បញ្ជារបស់សម្តេចតេជោ ហ៊ុន សែន នាយករដ្ឋមន្ត្រីនៃកម្ពុជា ថ្លែងក្នុងកិច្ចប្រជុំពេញអង្គគណៈរដ្ឋមន្ត្រីកាលពីថ្ងៃទី៣ ខែកក្កដា ឆ្នាំ២០២០ មានក្រុមជនខិលខូចមួយចំនួនបាន និងកំពុងប្រើប្រាស់ប្រជាពលរដ្ឋ ដើម្បីទន្ទ្រានកាន់កាប់ដីព្រៃរដ្ឋដោយខុសច្បាប់នៅក្នុងដែនជម្រកសត្វព្រៃភ្នំសំកុសនិងស្នើសុំកាត់ឆ្វៀល។
អ្នកពាក់ព័ន្ធទាំងឡាយដែលគេបានដឹងក្នុងនោះមានមេភូមិ មេឃុំ និងមន្ត្រីមួយចំនួនតូចនៅក្នុងស្រុកសំឡូត ខេត្តបាត់ដំបង ដែលគេដឹងថា នៅពីក្រោយការរៀបចំប្រជាពលរដ្ឋឱ្យចូលទន្ទ្រានដីព្រៃ ត្រូវបញ្ឈប់សកម្មភាពជាបន្ទាន់ ព្រោះនេះគឺជាទង្វើខុសច្បាប់ ខណៈអាជ្ញាធរមូលដ្ឋានមានតួនាទីជាអ្នកចូលរួមការពារនិងអភិរក្សធនធានធម្មជាតិក្នុងមូលដ្ឋានរបស់ខ្លួន។
កាលពីថ្ងៃទី៥ ខែកញ្ញា ឆ្នាំ២០២០ មន្ត្រីជំនាញ នៃអាជ្ញាធរខេត្តបាត់ដំបង បានបង្ក្រាប និងរឹបអូសត្រាក់ទ័រពីរគ្រឿងដែលចូលឈូសឆាយដីព្រៃនៃដែនជម្រកសត្វព្រៃភ្នំសំកុស ភូមិសាស្ត្រឃុំកំពង់ល្ពៅ ស្រុកសំឡូត ខេត្តបាត់ដំបងលើទំហំជិត ២០០ហិកតា។
ក្រោយការបង្ក្រាបការទន្ទ្រានដីព្រៃ និងចាប់ឃាត់ខ្លួនអ្នកបើកបរនិងត្រាក់ទ័រចំនួន ២គ្រឿង មានការរៀបចំប្រជាពលរដ្ឋឱ្យមកតវ៉ាឱ្យដោះលែងជនល្មើស និងទរយកត្រាក់ទ័រទៅវិញ និងថែមទាំងទាមទារកាត់ឆ្វៀលដីព្រៃនោះកាន់កាប់ទៀតផង។
តាមការឱ្យដឹងរបស់អ្នកពាក់ព័ន្ធ ប្រជាពលរដ្ឋដែលបានចូលរួមតវ៉ានោះត្រូវបានមេឃុំកំពង់ល្ពៅ និងមេភូមិចំនួន៣ ភូមិដើរហៅឱ្យមកចូលរួមតវ៉ា ដើម្បីទទួលបានដី។ ករណីនេះក៏មានការសង្ស័យថា ជាប់ពាក់ព័ន្ធនឹងមន្ត្រីឃុំកំពង់ល្ពៅ ឈ្មោះ ឡាច ហម មេឃុំកំពង់ល្ពៅ និងមេភូមិ៣រូបទៀតរួមមាន គឹម សឺន មេភូមិកំពង់ល្ពៅ ឈ្មោះ សួន ជួន អនុប្រធានភូមិកំពង់ល្ពៅ ឈ្មោះ គឹន ម៉ៃ មេភូមិអូរដើមចេក និងមានអភិបាលរងស្រុកសំឡូតឈ្មោះ តុល ភន អធិការស្រុកសំឡូតឈ្មោះ កោ ស៊ុនកាំង ដែលបានធ្វើឱ្យប្រជាពលរដ្ឋមានសន្ទុះក្នុងការតវ៉ា និងយកបង្គោលមកបោះ យកត្រាក់ទ័រមកឈូសឆាយព្រៃ ហើយឱ្យមន្ត្រីឧទ្យានុរក្សរុះរើទីស្នាក់ការចេញមិនឱ្យយាមនិងដើរល្បាតនៅតំបន់នោះបន្តទៀត ព្រោះដីទាំងនោះត្រូវបានគេឃុបឃិតគ្នាលក់ និងមានម្ចាស់អស់រួចទៅហើយ។
នេះបង្ហាញថា ទោះបីជារដ្ឋបាលខេត្តនិងមន្ទីរជំនាញខិតខំប្រឹងប្រែងបង្ក្រាបនិងទប់ស្កាត់បទល្មើសធនធានធម្មជាតិជាប្រចាំ ប៉ុន្តែនៅតែមានជនខិលខូចលួចឃុបឃិតគ្នា និងប្រព្រឹត្តបទល្មើសទន្ទ្រាន កាន់កាប់ដី។ យោងតាមច្បាប់ គ្មានជនណាម្នាក់មានសិទ្ធិលក់ទិញដូរដីនៅក្នុងតំបន់អភិរក្សបានឡើយ ហើយកាលដែលអាជ្ញាធរភូមិឃុំចុះហត្ថលេខាទិញលក់ដូរដី ក្នុងតំបន់ការពារធម្មជាតិគឺខុសច្បាប់។
ជនខិលខូចទាំងឡាយត្រូវបញ្ឈប់វប្បធម៌ ប្រើប្រជាពលរដ្ឋដើម្បីកាប់ឆ្ការ ទន្ទ្រានកាន់កាប់ដីព្រៃរដ្ឋដោយខុសច្បាប់ និងស្នើសុំកាត់ឆ្វៀលដី។ នេះគឺជាទង្វើខុសច្បាប់ ហើយខុសពីគោលការណ៍ ដែលដាក់ចុះដោយសម្តេចតេជោ ហ៊ុន សែន នៅថ្ងៃទី៣ និងថ្ងៃទី៥ ខែកក្កដា ឆ្នាំ២០២០កន្លងទៅ។ កាលពីថ្ងៃទី៥ ខែកក្កដា ឆ្នាំ២០២០ សម្តេចតេជោ ហ៊ុន សែន បានបង្ហោះនៅលើហ្វេសប៊ុកសម្តេចថា «ជនឆ្លៀតឱកាស ពីការបែងចែកនឹងទទួលដីធ្លីនឹងត្រូវមានទោស»។
នៅហ្វេសប៊ុកសម្តេចតេជោ ហ៊ុន សែន កាលពីថ្ងៃទី៥ ខែកក្កដា ឆ្នាំ២០២០ បានសរសេរថា កាលពីថ្ងៃទី៣ ខែកក្កដា ឆ្នាំ ២០២០ នៅក្នុងកិច្ចប្រជុំពេញអង្គគណៈរដ្ឋមន្ត្រី បន្ទាប់ពីសម្តេចតេជោ ហ៊ុន សែន បានបញ្ជាទៅក្រសួងទាំង៣រួមមាន៖ ក្រសួងបរិស្ថាន ក្រសួងកសិកម្ម រុក្ខាប្រម៉ាញ់ និងនេសាទ និងក្រសួងរៀបចំដែនដី នគរូបនីយកម្ម និងសំណង់ កាត់ឆ្វៀលដីជូនប្រជាពលរដ្ឋ ដែលកំពុងរស់នៅអាស្រ័យផលយូរឆ្នាំមកហើយ ក្នុងតំបន់អភិរក្ស តំបន់ដែនជម្រកសត្វព្រៃ និងតំបន់ការពារផ្សេងៗទៀតរបស់រដ្ឋក្នុងនោះ សម្តេចតេជោនាយករដ្ឋមន្ត្រីបានបញ្ជាក់សង្កត់ធ្ងន់ច្បាស់ៗថា៖
*ទី១៖ ចំពោះពលរដ្ឋដែលកំពុងរស់នៅអាស្រ័យផលជាក់ស្តែងក្នុងតំបន់ដីរដ្ឋដូចបញ្ជាក់ខាងលើគឺហាមកាប់ឆ្ការទន្ទ្រានវាតទីយកដីបន្ថែម គឺមិនអនុញ្ញាតជាដាច់ខាត។ កន្លងមកសម្តេចតេជោ បានសង្កេតឃើញតែអ្នកមានអំណាច និងអ្នកមានទ្រព្យច្រើនអ្នកអ្នកតូចតាចឱ្យទៅកាប់ រុករានទន្ទ្រានយកដីឱ្យខ្លួន។ រីឯចំពោះក្រុមជនខិលខូចដែលទៅទន្ទ្រានយកដីរដ្ឋមួយយប់ ធ្វើបានខ្ទមពី១០ ទៅ ២០ក៏សម្តេចបានដឹង បានកំណត់អត្តសញ្ញាណ និងមុខសញ្ញាអស់ហើយដែរ។ បើរកឃើញថា អ្នកទាំងនោះបានប្រព្រឹត្តមែននោះគឺនឹងត្រូវចាប់ខ្លួន។
*ទី២៖ ចំពោះការបែងចែកដីជូនប្រជាពលរដ្ឋ គឺក្រសួងពាក់ព័ន្ធនឹងអាជ្ញាធរត្រូវធ្វើឱ្យបានហ្មត់ចត់ ត្រឹមត្រូវ ហាមដាច់ខាតឆ្លៀតកេងចំណេញយកចំណែកខ្លួនពីការបែងចែកដីជូនពលរដ្ឋ គឺនឹងត្រូវទទួល ទោសជាកំហិត។
*ទី៣៖ ក្រៅពីកាត់ឆ្វៀលដីជូនប្រជាពលរដ្ឋទៅតាមទំហំរស់នៅជាក់ស្តែងគឺរដ្ឋនឹងត្រូវបន្ថែមផ្ទៃដី ១០%ជាប្រយោជន៍រួមសម្រាប់សហគមន៍ប្រើប្រាស់ជាព្រៃរកអុស និងជាជម្រកសត្វគោក្របីស៊ីស្មៅជាដើម៕
(ភ្នំពេញ)៖ នៅថ្ងៃអាទិត្យទី០៦ ខែកញ្ញា ឆ្នាំ២០២០ សប្តាហ៍នេះ ក៏មិនខុសពីថ្ងៃអាទិត្យសប្តាហ៍មុនៗដែរ   តែងលើកយកនូវព័ត៌មានសំខាន់ៗចំនួន១០ សុទ្ធសឹងតែរឿងគួរឱ្យចាប់អារម្មណ៍ ដើម្បីផ្សាយរំលឹកជូនដល់មិត្តអ្នកអានទាំងអស់ជាថ្មីម្តងទៀត។
ព័ត៌មានសំខាន់ៗទាំង១០នោះ រួមមានដូចតទៅ៖
១៖ ប្រជាពលរដ្ឋឃុំត្រពាំងផ្លុង ដែលចាញ់បោកការញុះញង់របស់លោក រ៉ុង ឈុន ប្រាប់ទេសរដ្ឋមន្រ្តី វ៉ា គឹមហុងថា «ពួកគេមិនមានបាត់ដីទេ» (ចុចអាន)
២៖ ថ្ងៃនេះក្រសួងសុខាភិបាលបន្តប្រកាសថា គ្មានរកឃើញករណីឆ្លងជំងឺកូវីដ១៩ថ្មីនោះទេ ហើយករណីជាសះស្បើយក៏គ្មានដែរ (ចុចអាន)
៣៖ សម្តេចតេជោ ហ៊ុន សែន ប្រកាសបញ្ចេញកញ្ចប់ថវិកា ១៥០លានដុល្លារ ធ្វើផ្លូវក្នុងខេត្តសៀមរាប (ចុចអាន)
៤៖ ព្រះមហាក្សត្រ ចេញព្រះរាជក្រឹត្យផ្តល់នីតិសម្បទានយោបាយដល់លោក សុន ឆ័យ និងអតីតថ្នាក់ដឹកនាំអតីត  ២រូបទៀត (ចុចអាន)
៥៖ សហព័ន្ធស្រូវអង្ករ៖ ការនាំចេញអង្កររបស់កម្ពុជាជិត៤៥ម៉ឺនតោន នៅ៨ខែឆ្នាំនេះ ទទួលបានចំណូលជិត៣០០លានដុល្លារ (ចុចអាន)
៦៖ អតីតមេគុកទួលស្លែង កាំង ហ្កេកអ៊ាវ ហៅឌុច ទទួលមរណភាព (ចុចអាន)
៧៖ គ.ជ.ប ដាក់ឲ្យដំណើរការប្រព័ន្ធផ្លាស់ប្តូរឯកសារ ចុះឈ្មោះបោះឆ្នោត  លើកដំបូង សម្រាប់ការពិនិត្យបញ្ជីឈ្មោះ និងការចុះឈ្មោះបោះឆ្នោតឆ្នាំ២០២០ (ចុចអាន)
៨៖ ក្រសួងសុខាភិបាល ចេញសេចក្តីណែនាំពីការការពារការចម្លងវីរុសកូវីដ-១៩ និងការពុលចំណីអាហារ ក្នុងអំឡុងពិធីបុណ្យកាន់បិណ្ឌ និងភ្ជុំបិណ្ឌ (ចុចអាន)
៩៖ ក្រសួងអប់រំចេញ ចេញសេចក្តីណែនាំស្តីពីការបើកដំណើរការឡើងវិញ គ្រឹះស្ថានសិក្សាឯកជន ដំណាក់កាលទី២ ចាប់ពីថ្ងៃទី៧ ខែកញ្ញាតទៅ (ចុចអាន)
១០៖ លោក អ៊ូ ច័ន្ទរ័ត្ន កំពុងប្រមូលអ្នកនយោបាយប្រឆាំងដើម្បីបង្កើតគណបក្សថ្មី ក្រោយអស់ជំនឿលើមេដឹកនាំអតីតគណបក្សសង្គ្រោះជាតិ (ចុចអាន)
(ភ្នំពេញ)៖ នាព្រឹកថ្ងៃទី៦ ខែកញ្ញា ឆ្នាំ២០២០ អាវុធហត្ថរាជធានីភ្នំពេញ បានចេញម៉ូតូកង់បីចំនួន១០០គ្រឿង រត់លើផ្លូវ ដូចសព្វមួយដង ដើម្បីត្រួតពិនិត្យលក្ខណៈបច្ចេកទេស ឬដាស់ម៉ាស៊ីន សាកអាគុយ និងពង្រឹងដៃចង្កូត ប្រកបដោយសណ្តាប់ធ្នាប់។
ជានិច្ចកាល អាវុធហត្ថរាជធានីភ្នំពេញ ក្រោមការដឹកនាំបញ្ជាពីឧត្តមសេនីយ៍ឯក រ័ត្ន ស្រាង មេបញ្ជាការរងនកងរាជអាវុធហត្ថលើផ្ទៃប្រទេស និងជាមេបញ្ជាការកងរាជអាវុធហត្ថរាជធានីភ្នំពេញ តែងតែម្ចាស់ការទទួលខុសត្រូវ ត្រៀមលក្ខណៈជាស្រេចទាំងកម្លាំងប្រតិបត្តិការ មធ្យោបាយ សម្ភារដើម្បីទុកប្រើប្រាស់ពេលមានហេតុការចាំបាច់ជាយថាហេតុផ្សេងៗ ក៏ដូចជាចេញបំពេញបេសកកម្មតាមបទបញ្ជាថ្នាក់លើផងដែរ៕
(ប៉ៃលិន)៖ ថ្ងៃទី៥ ខែកញ្ញា ឆ្នាំ២០២០ លោក ផាន់ ចាន់ធុល អភិបាលខេត្តប៉ៃលិន អមដំណើរដោយលោក ចេង ញ៉ាន, លោក ឃ្លោក នួយ អភិបាលរងខេត្ត និងក្រុមការងារ បានញ្ជើញពិនិត្យមើលការបាញ់ថ្នាំសម្លាប់មេរោគ និងការរៀបចំថ្នាក់រៀន សម្រាប់ដំណើរការចូលរៀនឡើងវិញ តាមស្តង់ដា ក្នុងបរិបទជម្ងឺកូវីដ-១៩ នៅសាលាវិទ្យាល័យ ហ៊ុន សែន ក្រុងទេពនិម្មិត្តប៉ៃលិន ស្ថិតក្នុងអូរតាពុកក្រោម សង្កាត់ទួលល្វា ក្រុងប៉ៃលិន ខេត្តប៉ៃលិន។
លោក ផាន់ ចាន់ធុល បានឱ្យដឹងថា ដើម្បីដំណើរការចូលរៀនឡើងវិញ តាមស្តង់ដា ក្នុងបរិបទជម្ងឺកូវីដ-១៩ ក្រសួងអប់រំ យុវជន និងកីឡា បានធ្វើការវាយតម្លៃ និងតម្រូវឱ្យ ការរៀបចំបរិស្ថានល្អ មានអនាម័យ គ្រឹះស្ថានអប់រំ ទាំងរដ្ឋ និងឯកជន ត្រូវបាញ់ថ្នាំសម្លាប់មេរោគ បំពាក់ឧបករណ៍ស្តង់ដារ គ្រូបង្រៀន និងសិស្សត្រូវធ្វើតេស្តរកមេរោគកូវីដ-១៩ មុនបើកដំណើរការសាលា។
អភិបាលខេត្ត បានលើកឡើងថា ការធ្វើយុទ្ធនាការបាញ់ថ្នាំសម្លាប់មេរោគនាពេលនេះ គឺដើម្បីសម្លាប់មេរោគ -19 និងមេរោគផ្សេងៗទៀត ដើម្បីកាត់បន្ថយភាពភ័យខ្លាចរបស់ ប្រជាពលរដ្ឋពីបញ្ហាជំងឺ -19 និងជាសារអប់រំណែនាំដល់សិស្សានុសិស្ស និងបងប្អូនប្រជាពលរដ្ឋ ឱ្យយល់កាន់តែច្បាស់ថែមទៀត អំពីជំងឺ -19 ហើយចេះការពារ និងទប់ស្កាត់ការឆ្លងរីករាលដាលនូវជំងឺ -19នេះ នៅក្នុងសហគម។
នៅក្នុងឱកាសនោះផងដែរ លោក ផាន់ ចាន់ធុល បានផ្តាំផ្ញើដល់សិស្សានុសិស្ស និងអាណាព្យាបាល លោកគ្រូ អ្នកគ្រូទាំងអស់ ត្រូវយកចិត្តទុកដាក់ចំពោះអនាម័យ និងសុខមាលភាព ជាពិសេសត្រូវអនុវត្តន៍តាមការណែនាំរបស់ក្រសួងសុខាភិបាល ដោយត្រូវលាងសម្អាតដៃជាមួយអាល់កុល ឬសាប៊ូអោយបានញឹកញាប់ ពេលទៅណាមកណា ឬនៅទីប្រជុំជន ដែលមានមនុស្សច្រើន ត្រូវពាក់ម៉ាស់ជានិច្ច ហើយត្រូវខិតខំប្រកបមុខរបរ និងធ្វើស្រែចំការ ដាំដំណាំរួមផ្សេងៗ ដើម្បីរួមចំណែកលើកកម្ពស់ជីវភាពក្នុងគ្រួសារប្រចាំថ្ងៃ កុំយកពេលវេលាទំនេរទៅប្រព្រឹត្តិអំពើខុសច្បាប់។
សូមបញ្ជាក់ថា សាលាវិទ្យាល័យ ហ៊ុន សែន ក្រុងទេពនិម្មិត្តប៉ៃលិន នឹងបើកឱ្យដំណើរការចូល រៀន ឡើង វិញ នៅថ្ងៃទី៧ ខែកញ្ញា ឆ្នាំ២០២០ ដោយអនុវត្តតាមស្តង់ដា ក្នុងបរិបទជម្ងឺកូវីដ-១៩ ហើយយុទ្ធនាការ បាញ់សម្លាប់មេរោគ -19 និងមេរោគផ្សេងៗទៀត នៅតាម សាលា រៀន នេះ គឺជាកិច្ចសហការរវាង មន្ទីរអប់រំ យុវជន និងកីឡាខេត្ត និងមន្ទីរសុខាភិបាលខេត្តប៉ៃលិន ក្រោមការយកចិត្តទុកដាក់ និងចង្អុល បង្ហាញ ពីសំណាក់ឯកឧត្តម ផាន់ ចាន់ធុល ដោយប្រើប្រាស់ ម៉ាស៊ីនសម្រាប់បាញ់ចំនួន២៕
(ត្បូងឃ្មុំ)៖ លោក ជាម ច័ន្ទសោភ័ណ អភិបាលខេត្តត្បូងឃ្មុំ បានអំពាវនាវពលរដ្ឋទាំងអស់ ត្រូវចូលរួមបន្តអនុវត្តន៍តាមការណែនាំរបស់ក្រសួងសុខាភិបាល ក្រសួងធម្មការ និងសាសនា និងរាជរដ្ឋាភិបាលកម្ពុជា ដើម្បីរួមគ្នាបង្ការទប់ស្កាត់ ការឆ្លងរីករាលដាលជំងឺកូវីដ១៩ នារដូវបុណ្យភ្ជុំបិណ្ឌនេះ។
លោកថ្លែងបែបនេះ នាព្រឹកថ្ងៃទី០៦ ខែកញ្ញា ឆ្នាំ២០២០ ក្នុងឱកាសលោក និងលោក ស៊ាក ឡេង ប្រធានក្រុមប្រឹក្សាខេត្ត បានដឹកនាំមន្ត្រីរាជការគ្រប់លំដាប់ថ្នាក់ក្នុងខេត្ត ចូលរួមពិធីកាន់បិណ្ឌ វេនបិណ្ឌទី៤ នៅវត្តសំរោងបុរី ស្ថិតនៅភូមិរៀវ ឃុំម៉ង់រៀវ ស្រុកត្បូងឃ្មុំ ខេត្តត្បូងឃ្មុំ។
ដើម្បីបង្ការទប់ស្កាត់ ការឆ្លងជំងឺកូវីដ១៩ នារដូវបុណ្យភ្ជុំបិណ្ឌ លោកអភិបាលខេត្តត្បូងឃ្មុំ បានក្រើនរំលឹកប្រជាពលរដ្ឋ ត្រូវរក្សាគម្លាត កុំប្រមូលផ្តុំជួបជុំ ត្រូវពាក់ម៉ាស់ និងរក្សាអនាម័យដោយលាងដៃ ជាមួយអាកុល ឬសាប៊ូ ឲ្យបានជាប់ជាប្រចាំ។
ដោយសទ្ធាជ្រះថ្លា លោកបណ្ឌិត ជាម ច័ន្ទសោភ័ណ បានប្រគេនបច្ច័យដាក់ជើងបិណ្ឌទី៤នេះ ទុកកសាងសមិទ្ធិផលជាបន្តក្នុងវត្តសំរោងបុរី ចំនួន ៧,៧០០០,០០០រៀល ព្រមទាំងប្រគេនគ្រឿងឧបភោគបរិភោគ និងបច្ច័យមួយចំនួន ដល់ព្រះសង្ឃនៅទីអារាមមួយនេះផងដែរ៕

(ភ្នំពេញ)៖ សម្តេចកិត្តិព្រឹទ្ធបណ្ឌិត ប៊ុន រ៉ានី ហ៊ុនសែន ភរិយាសម្ដេចតេជោ ហ៊ុន សែន នាយករដ្ឋមន្ដ្រីនៃកម្ពុជា ព្រមទាំងក្រុមគ្រួសារ អមដំណើរដោយថ្នាក់ដឹកនាំ មន្ដ្រីរាជការគ្រប់លំដាប់ថ្នាក់ និងពុទ្ធបរិស័ទជាច្រើនរូបទៀត បានអញ្ជើញបូជាទៀន ធូប ផ្កាភ្ញី ថ្វាយព្រះពុទ្ធរូប និងនាំយកនូវគ្រឿងឧបភោគ-បរិភោគ ចង្ហាន់បិណ្ឌបាត្រ និងបច្ច័យមួយចំនួន ចូលរួមពិធីកាន់បិណ្ឌទី៤ នៅវត្ដលង្កាព្រះកុសុមារាម ស្ថិតនៅសង្កាត់បឹងកេងកងទី១ ខណ្ឌចំការមន រាជធានីភ្នំពេញ ។
ពិធីដាក់បិណ្ឌដែលប្រព្រឹត្ដទៅនៅព្រឹកថ្ងៃអាទិត្យ ៤រោច ខែភទ្របទ ឆ្នាំជូន ទោស័កព.ស.២៥៦៤ ត្រូវនឹងថ្ងៃ០៦ ខែកញ្ញា ឆ្នាំ២០២០នេះ សម្ដេចកិត្ដិព្រឹទ្ធបណ្ឌិត ហ៊ុន សែន បាននាំយកចង្ហាន់ ទេយ្យវត្ថុ និងទេយ្យទានមួយចំនួនទៀតរួមមាន៖
*ទេយ្យវត្ថុចំនួន១៤មុខ៖ អង្គរ, មីយើង, ត្រីខ, ស្ករស, តែ, ទឹកដោះគោខាប់, មៀនកំប៉ុង, អូវ៉ាន់ទីន, ទឹកក្រូច, ទឹកបរិសុទ្ធ, ត្រីងៀត, សាច់ក្រក, អាល់កុល, ម៉ាសពាក់មុខ
*ទេយ្យទានប្រគេនព្រះសង្ឃចំនួន១៧០អង្គ៖ ក្នុងមួយវត្តៗទទួលបាន ទេយ្យវត្ថុ១កញ្ចប់ និងបច្ច័យ៥ម៉ឺនរៀល
*ជូនយាយជីតាជី ចំនួន ១៥០នាក់៖ ក្នុងម្នាក់ៗទទួលបានក្រណាត់ស១ដុំ និងបច្ច័យ៥ម៉ឺនរៀល
*បច្ច័យកាន់បិណ្ឌ ចំនួន ៥លានរៀល និងបច្ច័យរៀបចំចង្ហាន់ប្រគេនព្រះសង្ឃមួយចំនួនទៀត ។
ដោយឡែកបច្ច័យចូលរួមពីពុទ្ធបរិស័ទ ក្នុងឱកាសនោះ មានចំនួន ១៨,៥៧០,០០០រៀល និង ៦,២២០ដុល្លារផងដែរ។
ពិធីដាក់បិណ្ឌនេះ ក៏បានធ្វើឡើងដើម្បីឧទ្ទិសកុសលផលបុណ្យ ជូនអ្នកឧញ៉ាព្រឹទ្ធមហាឧបាសិកាធម្មញ្ញាណវិវឌ្ឍនា ប៊ុន ស៊ាងលី ដែលត្រូវជាមាតាបង្កើត ជាមាតាក្មេក និងជាជីដូន រួមទាំងបុព្វការីជន ដែលបានចែកឋាន ទៅតាមប្រពៃណីសាសនាខ្មែរ។
ក្នុងឱកាស សម្ដេចកិត្ដិព្រឹទ្ធបណ្ឌិត ប៊ុន រ៉ានី ហ៊ុនសែន អញ្ជើញបូជាទៀន ធូប ផ្កាភ្ញី ថ្វាយព្រះពុទ្ធរូប សម្ដេចក្ដុកក្ដួលស្រក់ទឹកភ្នែក ដោយនឹករលឹកដល់មាតាលោកជាពន់ពេក នឹកគ្រាដែលថ្នាក់ថ្នមបីបាច់ថ្នាក់ថ្នមថែរក្សារវាងកូននឹងម្ដាយ ការសន្ដោសប្រណីប្រកបដោយព្រហ្មវិហារធម៌ និងជាទីស្រឡាញ់ស្មើជីវិត។
អ្នកឧកញ៉ាព្រឹទ្ធមហាឧបាសិកា ធម្មញ្ញាណវិវឌ្ឍនា ប៊ុន ស៊ាងលី ក៏ជាការបាត់បង់ដ៏ធំធេងនូវពុទ្ធសាសនិកមួយរូប ពោរពេញដោយសេចក្ដីបរិសុទ្ធក្នុងព្រះធម្ម ដែលបានបរិច្ចាគនូវទ្រព្យ និងកម្លាំងកាយចិត្ត ប្រកបដោយសទ្ធាជ្រះថ្លាដ៏ជ្រាលជ្រៅបំផុត ក្នុងការងារមនុស្សធម៌ និងលើកស្ទួយវិស័យព្រះពុទ្ធសាសនា តាមរយៈរួមចំណែកកសាងសមិទ្ធផលជាច្រើនតម្កល់ជាឧត្តមប្រយោជន៍សម្រាប់ព្រះពុទ្ធសាសនា។
សូមជម្រាបថា បុណ្យភ្ជុំបិណ្ឌ ជាពិធីបុណ្យមួយដែលធំជាងគេ នៅក្នុងចំណោមពិធីបុណ្យទាំងអស់ ចំពោះអ្នកកាន់ព្រះពុទ្ធសាសនា។ ជារៀងរាល់ឆ្នាំនៅពេលដល់ថ្ងៃខែ ដែលត្រូវប្រារព្ធ ពិធីបុណ្យភ្ជុំបិណ្ឌ គ្រប់បងប្អូនកូនចៅ សាច់ញាតិសន្ដានទាំងអស់ ទោះនៅទីជិត ឬទីឆ្ងាយ តែងតែធ្វើដំណើរទៅជួបជុំគ្នា ជាពិសេសឪពុកម្ដាយនៅស្រុកកណើត ដើម្បីរៀបចំម្ហូបអាហារ បាយសម្ល ចង្ហាន់យកទៅប្រគេនព្រះសង្ឃ ដែលគង់នៅវត្តអារាម។
ទាំងនេះ គឺជាទម្លាប់មួយដែលគេនិយមធ្វើតៗគ្នា របស់ជនជាតិខ្មែរជាយូរមកហើយ។ ពិធីបុណ្យកាន់បិណ្ឌ ភ្ជុំបិណ្ឌឆ្នាំ២០២០នេះ គឺប្រព្រឹត្តទៅចាប់ពីថ្ងៃ១រោច ដល់ថ្ងៃ ១៤រោច ខែភទ្របទ ត្រូវនឹងថ្ងៃទី០៣ ដល់ថ្ងៃទី១៨ ខែកញ្ញា ឆ្នាំ២០២០៕
(សៀមរាប)៖ នៅក្នុងឱកាសបុណ្យកាន់បិណ្ឌប្រពៃណីខ្មែរនេះ លោក អ៊ឹង ហឿន ប្រធានក្រុមប្រឹក្សាខេត្ត និង លោក ទៀ សីហា អភិបាលខេត្តសៀមរាប និងលោកស្រី ព្រមទាំងលោក លោកស្រី ជាសមាជិកក្រុមប្រឹក្សាខេត្ត គណៈអភិបាលខេត្ត និងថ្នាក់ដឹកនាំមន្ទីរ មន្ត្រីរាជការសាលាខេត្តសៀមរាប បានអញ្ជើញទៅចូលរួមពិធីកាន់វេន ជាមួយបងប្អូនប្រជាពុទ្ធបរិស័ទ នៅវេនទី៣ នៅវត្តរាជបូព៌ នាថ្ងៃសៅរិ៍ ទី៥ ខែកញ្ញា ឆ្នាំ២០២០ ក្នុងសង្កាត់សាលាកំរើក ក្រុង-ខេត្តសៀមរាប។
បន្ទាប់ពីការគោរពថ្វាយភូងផ្កា បូជាទៀនធូក ចំពោះព្រះពុទ្ធរូបព្រះសម្មាសាម្ពុទ្ធ និង នមសកាព្រះរតនត្រ័យ ទៅតាមគន្លងព្រះធម៌ព្រះសម្មាសាម្ពុទ្ធរួចមក អស់លោក លោកស្រី និង បងប្អូនញាតិមិត្ត ពុទ្ធបរិស័ទ បានធ្វើពិធីរាប់បាត្រ បង្សុកូល ឧទ្ទិសកុសលផលបុណ្យ ជូនដល់ដួងវិញ្ញាណក្ខន្ធ ចំពោះមាតាបិតា ជីដូនជីតា និងញាតិកាលទាំង៧សណ្តាន ដែលបានចែកឋានហើយនោះ។
លោក ទៀ សីហា បានសំណេះសំណាល ជាមួយ ព្រះសង្ឃ សីលវ័ន្ត សីលវតី ថ្នាក់ដឹកនាំ មន្ត្រីរាជការថា ក្នុងនាមប្រជាពលរដ្ឋ និងថ្នាក់ដឹកនាំ មន្ត្រីរាជការ កងកម្លាំងប្រដាប់អាវុធសូមថ្លែងអំណរគុណ ចំពោះសម្តេចតេជោ ហ៊ុន សែន នាយករដ្ឋមន្ត្រី ដែលបានផ្តល់នូវកញ្ចប់ថវិកា១៥០ដុល្លារ ក្នុងការស្តារឡើងវិញ លើហេដ្ឋារចនាសម្ព័ន្ធផ្លូវថ្នល់ ក្នុងខេត្តសៀមរាបចំនួន៣៨ខ្សែ។
ក្នុងឱកាសនោះ លោកក៏បានក្រើនរំលឹកថ្វាយដល់ព្រះសង្ឃ ពុទ្ធបរិស័យ និងប្រជាពលរដ្ឋ ក្នុងឱកាសបុណ្យភ្ជំបិណ្ឌនេះ ត្រូវបង្កើនការប្រុងប្រយ័ត្នខ្ពស់ ក្នុងការប្រយុទ្ធប្រឆាំង បង្ការ ទប់ស្កាត់នៃជម្ងឺកូវីដ១៩ គឺត្រូវចេះធ្វើអនាម័យឲ្យបានជាប្រចាំ ដោយដុសលាងដៃនឹងទឹកសាប៊ូ អាល់កុល ឬ ជែល និងពាក់ម៉ាស់ឲ្យបានត្រឹមត្រូវ និងរក្សានូវគន្លាតសុវត្ថិភាព។
បន្ទាប់មក លោកបានវេរប្រគេននូវទ័យ្យទានវត្ថុដល់ព្រះសង្ឃ ដើមី្បសម្រាប់ប្រើប្រាស់នៅក្នុងពេលព្រះសង្ឃគង់ចាំព្រះវស្សា នូវគ្រឿងឧបភោគបរិភោគ ចំនួន ១១មុខ និងបច្ច័យ ជាង៦និង៥សែនរៀល និង តាជីយាយជី ៥០នាក់ ម្នាក់ៗ ទទួលបានក្រណាត់ស ១ដុំ និងប្រាក់១ម៉ឺនរៀលផងដែរ៕
(កែប)៖ លោក ឡុង សោភា នាយកវិទ្យាល័យចម្ការដូង បានច្រានចោលការចោទថា លោកបានគំរាមបាញ់សម្លាប់ពលរដ្ឋ២នាក់ ក្នុងរឿងដីធ្លី នៅខេត្តកែប។
លោក ឡុង សោភា បានបញ្ជាក់ថា «ខ្ញុំបាទសូមធ្វើការច្រានចោលទាំងស្រុងចំពោះការចោទប្រកាន់មកលើរូបខ្ញុំ។ វាមិនមែនជាការពិតនោះទេ និងគ្មានឯកសារគតិយុត្តិណាមួយ តាមផ្លូវច្បាប់នោះទេ»៕
(កំពង់ឆ្នាំង)៖ ទីអារាមមួយកន្លែង ដែលមានឈ្មោះថា វត្តសម្ដេច នន្ទ ង៉ែត សែនជ័យ សត្ថារាម ហៅវត្តក្រឡាញ់ចាស់ ស្ថិតនៅក្នុងភូមិ ស្រងាំទេ ឃុំប្រស្និប ស្រុករលាប្អៀរ ខេត្តកំពង់ឆ្នាំង បានអំពាវនាវដល់ពុទ្ធបរិស័ទ ទៅកាន់បិណ្ឌនៅទីអារាមនេះផង។
នៅក្នុងពិធីកាន់បិណ្ឌវេនទី២ កន្លងទៅថ្មីៗនេះ លោកគ្រូព្រះចៅអធិការវត្តខាងលើនេះបានផ្សព្វផ្សាយ តាមបណ្ដាញសង្គមថា វត្តនេះមានការអត្តខាត់ (មិនគ្រប់គ្រាន់) ចំពោះពុទ្ធបរិស័ទ ដែលទៅកាន់បិណ្ឌនៅទីអារាមនេះ ហើយព្រះសង្ឃគង់នៅចាំព្រះវស្សាដែលមានចំនួន៤អង្គ ក៏ពុំសូវសម្បូរចង្ហាន់ដូចវត្តដទៃនោះដែរ។
បន្ទាប់ពីទទួលបានព័ត៌មាន តាមបណ្ដាញសង្គម ដែលជាសំណេររបស់លោកគ្រូព្រះចៅអធិការវត្តខាងលើនេះរួចមក នៅថ្ងៃទី៥ ខែកញ្ញា ឆ្នាំ២០២០ ដែលត្រូវនឹងថ្ងៃកាន់បិណ្ឌទី៣ ភ្នាក់ងារអង្គភាពព័ត៌មាន   ប្រចាំខេត្តកំពង់ឆ្នាំង បានចុះទៅដល់ទីអារាមខាងលើនេះដោយផ្ទាល់ និងបានជួបជាមួយប្រជាពុទ្ធបរិស័ទ គណៈកម្មការ អាចារ្យ និងព្រះគ្រូព្រះចៅអធិការវត្តព្រះនាម ព្រះគ្រូបញ្ញាបទិបោ ម៉ុច សៅលី សុំការផ្តល់បទសម្ភាស។
លោកគ្រូព្រះចៅអធិការ មានសង្ឃដីកាឲ្យដឹងថា នៅក្នុងវត្តសម្ដេច នន្ទ ង៉ែត សែនជ័យ សត្ថារាម រាល់ឆ្នាំមានពុទ្ធបរិស័ទមកកាន់វេននៅទីអារាមនេះបានចំនួនតែ២ វេនប៉ុណ្ណោះ។ ដោយឡែកឆ្នាំនេះ ពុទ្ធបរិស័ទបានមកកាន់វេនបានចំនួន ៥វេន ដូច្នេះត្រូវនៅខ្វះ១០វេនទៀត ហើយរាល់ឆ្នាំគឺព្រះអង្គផ្ទាល់ដែលជាអ្នកទទួលវេន ខណៈឆ្នាំនេះបើមិនមានពុទ្ធបរិស័ទមកទទួលកាន់វេណនោះទេ គឺភារៈនេះធ្លាក់មកលើព្រះអង្គដូចរាល់ឆ្នាំទៀតមិនខានឡើយ។
ព្រះអង្គសូមអំពាវនាវដល់ពុទ្ធបរិស័ទជិតឆ្ងាយ ដែលលោកមានសទ្ធាជ្រះថ្លាក្នុងការទទួលវេនកាន់បិណ្ឌ ដែលជាបុណ្យប្រពៃណីជាតិយើង តាំងពីដូនតាមកនោះ អញ្ជើញមកទទួលវេននៅទីអារាមនេះ ទៅតាមទឹកចិត្តជ្រះថ្លា។
«ពិសេសក្រែងមានញាតិញោមពុទ្ធបរិស័ទមកពីទីជិតឆ្ងាយ ចង់ចូលរួមបច្ច័យក្នុងការកសាងសាលាឆាន់ ដែលព្រះអង្គរួមទាំងពុទ្ធបរិស័ទ បាននិងកំពុងតែកសាង ៣០ភាគរយហើយ»។ នេះជាសង្ឃដីកាបញ្ជាក់ ពីព្រះគ្រូបញ្ញាបទិបោ ម៉ុច សៅលី។
លោកអាចារ្យព្រះនាម អាចារ្យ សុគុណ ក៏បានឲ្យដឹងផងដែរថា វត្តនេះតាមពិតទៅមិនមែនពុំមានចង្ហាន់ប្រគេនដល់ព្រះសង្ឃនោះទេ គ្រាន់តែនៅក្នុងរដូវកាន់បិណ្ឌនេះ ពុំសូវមានពុទ្ធបរិស័ទមកកាន់វេន ដោយសារតែនៅក្នុងភូមិនេះ មានវត្តចំនួនពីរ គឺវត្តក្រឡាញ់ចាស់១ និង២ វត្តក្រឡាញ់ថ្មី។
លោកអាចារ្យបន្តថា ចំណែកវត្តក្រឡាញ់ថ្មី គឺទើបតែនឹងសាងសង់នៅក្រោយថ្ងៃរំដោះ៧ មករា ដែលបានសាងសង់នៅក្បែរភូមិ ដែលមានប្រជាពលរដ្ឋរស់នៅ គឺភូមិស្រងាំទេ មានចម្ងាយពីវត្តនេះជាង ៣គីឡូម៉ែត្រ ហេតុនេះពុទ្ធបរិស័ទ ពុំសូវបានមកកាន់វេន និងប្រគេនចង្ហាន់ព្រះសង្ឃនៅក្នុងវត្តនេះប៉ុន្មានទេ ដោយសារតែពួកគាត់រស់នៅឆ្ងាយពីទីអារាមនេះ។ ម្យ៉ាងនៅក្បែរលំនៅដ្ឋានរបស់ពួកគាត់ ក៏មានវត្តថ្មីមួយហើយដែរ ហើយវត្តនេះផងដែរ អ្នកដែលដឹកនាំការកសាងវត្តនេះឡើង គឺសម្ដេចសង្ស នន្ទ ង៉ែត ដែលព្រះអង្គបានផ្ដើម គំនិតក្នុងការកសាងតាំងពីឆ្នាំ ២០០៧មកម្ល៉េះ៕

(កណ្ដាល)៖ លោក កែវ រ៉េមី រដ្ឋមន្រ្តីប្រតិភូអមនាយករដ្ឋមន្ត្រី និងជាប្រធានក្រុមការងារថ្នាក់កណ្តាល ចុះជួយឃុំព្រែកអំបិល ស្រុកស្អាង ខេត្តកណ្តាល នៅព្រឹកថ្ងៃទី០៦ ខែកញ្ញា ឆ្នាំ២០២០នេះ បានដឹកនាំលោក-លោកស្រី ជាក្រុមការងាររាប់បាត្រ វេនបិណ្ឌទី០៤ នៅវត្តចំនួន៤ ក្នុងឃុំព្រែកអំបិល និងបានអំពាវនាវដល់ពុទ្ធបរស័ទទាំងអស់ត្រូវមានការប្រុងប្រយ័ត្នជាប់ជានិច្ច នូវវិធានការការពារជំងឺកូវីដ-១៩ តាមការណែនាំរបស់ក្រសួងសុខាភិបាល មិនត្រូវធ្វេសប្រហែសឡើយ។
ស្ថិតនៅក្នុងឱកាសនោះដែរ លោក កែវ រ៉េមី ក៏បាននាំយកម៉ាស ដែលជាអំណោយរបស់ឧបនាយករដ្ឋមន្ត្រី ប្រាក់ សុខុន ប្រធានក្រុមការងារគណបក្ស ចុះមូលដ្ឋានស្រុកស្អាង នូវទឹកអាល់កុល សាប៊ូលាងដៃ និងថវិកាសម្រាប់ក្រុមការងារឃុំក្នុងការប្រយុទ្ធប្រឆាំងនឹងជំងឺកូវីដ-១៩។
លោក កែវ រ៉េមី បានណែនាំលោកមេឃុំ មេភូមិ អនុភូមិ ឱ្យយកចិត្តទុកដាក់ខ្ពស់ពីសុខទុក្ខនិងជីវភាពរបស់ប្រជាពលរដ្ឋទាំងអស់នៅក្នុងភូមិឃុំ ពង្រឹងការអភិវឌ្ឍឃុំ និងត្រូវរាយការណ៍ជាបន្ទាន់ប្រសិនបើមានបញ្ហារអសន្តិសុខផ្សេងៗ ជាពិសេសបញ្ហារសុខទុក្ខជីវភាពរបស់បងប្អូនប្រជាពលរដ្ឋក្នុងមូលដ្នាទាំងមូលដោយមិនប្រកាន់និន្នាការបក្សនយោបាយណាមួយនោះឡើយ។
នាឱកាសនោះ លោក កែវ រ៉េមី និងក្រុមការងារក៏បានឧបត្ថម្ភថវិកាដល់កុមារមួយរូប មានអាយុ២ឆ្នាំកន្លះ នៅភូមិពាមប្រជុំ ដែលមានរូបរាងក្រិនស្គមតូចខ្វះអាហារូបត្ថម្ភ និងបានផ្តល់ថវិកាក្នុងការចាក់គ្រួសជួសជុលផ្លូវមួយខ្សែផងដែរ។ ទន្ទឹមនឹងនេះលោក និងក្រុមការងារ នឹងដង្ហែរអង្គកឋិនទានរបស់ក្រុមការងារចុះជួយឃុំព្រែកអំបិល មកវត្តស្រីអ៊ុប្រសិទ្ធិរតនារ៉ាម នៅថ្ងៃទី១៨ ខែតុលា ឆ្នាំ២០២០ ខាងមុខផងដែរ។
សូមជម្រាបថា ពិធីបុណ្យភ្ជុំបិណ្ឌជាពិធីបុណ្យមួយដែលធំជាងគេនៅក្នុងចំណោមពិធីបុណ្យទាំងអស់ចំពោះអ្នកកាន់ព្រះពុទ្ធសាសនា ហើយពិធីបុណ្យនេះមានរយៈពេល ១៥ថ្ងៃដោយចាប់ពីថ្ងៃ ១រោច ដល់ថ្ងៃ១៥រោច ខែភទ្របទ ពិធីបុណ្យនេះត្រូវបានប្រជាពលរដ្ឋខ្មែរ ដែលកាន់ព្រះពុទ្ធសាសនាប្រារព្ធឡើងជារៀងរាល់ឆ្នាំ។
យោងតាមឯកសារកត់ត្រាពីប្រវត្តិបុណ្យរបស់ខ្មែរបង្ហាញថា ការប្រារព្ធពិធីបុណ្យនេះ គឺដើម្បីបួងសួងឧទ្ទិសមគ្គផលកុសលផលបុណ្យទៅឱ្យមាតាបិតាញាតិកា ទាំង៧ សន្តានដែលបានចែកឋាន ដើម្បីឱ្យពួកគាត់មកទទួលយកកុសលផលបុណ្យទៅកើតក្នុងសុគតិភព ម្យ៉ងទៀតប្រជាពលរដ្ឋខ្មែរមានជំនឿថាអ្នកមានគុណបុព្វការីជន ឬសាច់ញាតិរបស់ពួកគេទាំងអស់ ដែលបានសាងបាបកាលពីនៅមានជីវិតរស់នៅ ហើយពេលចែកឋានទៅមិនដឹងចាប់ជាតិជាអ្វី ឬមានបាបទៅកើតជាប្រេត នឹងឡើងមក ទទួលកុសលផលបុណ្យនេះពីពួកគេផងដែរ នៅពេលពពួកប្រេតទាំងនោះត្រូវបានគេដោះលែងឱ្យមានសេរីភាពរយៈពេល១៥ថ្ងៃក្នុងថ្ងៃកាន់បិណ្ឌ។
វត្តទាំង៤ ក្នុងឃុំព្រែកអំបិលរួមមាន៖ វត្តព្រែកអំបិល, វត្តពាមប្រជុំ, វត្តអន្លង់តាសេក និងវត្តស្រីអ៊ុប្រសិទ្ធិ។ បន្ថែមពីនេះក្រុមការងារ បាននាំយកទេយ្យវត្ថុរួមមាន៖ អង្ករ សាដក ទឹកសុទ្ធ ទឹកផ្លែឈេី ទឹកក្រូច កន្ត្រកភេសជ្ជ: មីជាតិ ស្ករស អំបិល ទឹកត្រី ទឹកស៊ីអ៊ីវ ត្រីខកំប៉ុង នំអន្សម នំបត់ នំគម ផ្លែឈើ បាយម្ហូបស្រាក់ រួមទាំងបច្ច័យផងដែរ៕
(ភ្នំពេញ)៖ ជនដៃដល់ដែលធ្វើសកម្មភាពកាប់ប្រហារជាច្រើនកាំបិត និងជះទឹកអាស៉ីតទៅលើស្ដ្រីម្នាក់ បណ្ដាលឲ្យរងរបួសស្ទើរស្លាប់ស្ទើររស់ កាលពីឆ្នាំ២០១៩ នៅស្រុកបាទី ខេត្តតាកែវ ត្រូវកម្លាំងនាយកដ្ឋាននគរបាលព្រហ្មទណ្ឌ ដឹកនាំសហការតាមចាប់ខ្លួនបានហើយ នៅស្រុកសំឡូត ខេត្តបាត់ដំបង។
លោកវរសេនីយ៍ឯក ខេង ម៉េងឈាង នាយការិយាល័យព្រហ្មទណ្ឌកម្រិតស្រាល នៃនាយកដ្ឋាននគរបាលព្រហ្មទណ្ឌ បានប្រាប់អង្គភាពព័ត៌មាន   ឲ្យដឹងនៅព្រឹកថ្ងៃទី០៦ ខែកញ្ញា ឆ្នាំ២០២០នេះថា ជនដៃដល់ត្រូវកម្លាំងជំនាញចាប់ខ្លួនបាន នៅថ្ងៃទី០៥ ខែកញ្ញា ឆ្នាំ២០២០ម្សិលមិញ នៅចំណុចភូមិចំលងរមាំងលើ ឃុំអូរសំរិល ស្រុកសំឡូត ខេត្តបាត់ដំបង។
នាយការិយាល័យរូបនេះ បានបញ្ជាក់ថា ប្រតិបត្តិការនេះគឺអនុវត្តតាមដីកាបញ្ជាឲ្យចាប់ខ្លួនរបស់សាលាដំបូងខេត្តតាកែវ និងដោយមានការចង្អុលបង្ហាញពី នាយឧត្តមសេនីយ៍ សន្តិបណ្ឌិត នេត សាវឿន អគ្គស្នងការនគរបាលជាតិ, លោកឧត្តមសេនីយ៍ឯក អ៉ិន បូរ៉ា អគ្គស្នងការរង ទទួលផែននាយកដ្ឋានកណ្តាលនគរបាលយុត្តិធម៌ និងលោកឧត្តមសេនីយ៍ឯក ង៉េង ជួ ប្រធាននាយកដ្ឋាននគរបាលព្រហ្មទណ្ឌ។
ប្រតិបត្តិការកាលពីម្សិលមិញ កម្លាំងនាយកដ្ឋាននគរបាលព្រហ្មទណ្ឌ បានដឹកនាំសហការជាមួយកម្លាំងស្នងការដ្ឋាននគរបាលខេត្តតាកែវ ប៉ៃលិន និងខេត្តបាត់ដំបង ដោយអនុវត្តដីកាបង្គាប់ឲ្យចាប់ខ្លួន-ឃុំខ្លួន លេខ១០៤/២០២០ ចុះថ្ងៃទី០៨ ខែមេសា ឆ្នាំ២០២០ របស់សាលាដំបូងខេត្តតាកែវ និងឃាត់ខ្លួនបានជនសង្ស័យ ឈ្មោះ គប់ ផា អាយុ៤៣ឆ្នាំ។
ក្នុងនោះសមត្ថកិច្ចដកហូតបាន ម៉ូតូ០១គ្រឿង ម៉ាក   មិនស្គាល់ឆ្នាំផលិត ពាក់ស្លាកលេខភ្នំពេញ1-3125។
សូមរំលឹកថា កាលពីថ្ងៃទី២៧ ខែកុម្ភៈ ឆ្នាំ២០១៩ ជនដៃដល់ឈ្មោះ គុប ផា បានធ្វើសកម្មភាព យកកាំបិតតាំងតោ កាប់ប្រហារលើស្រ្តីជនរងគ្រោះឈ្មោះ សាន ចិន្តា ជាច្រើនកាំបិត បណ្តាលឲ្យដាច់កដៃ និងជះទឹកអាស៉ីតពីលើបន្ថែមទៀត នៅត្រង់ចំណុចភូមិព្រះម្លប់ ឃុំកណ្តឹង ស្រុកបាទី ខេត្តតាកែវ។
បច្ចុប្បន្នជនសង្ស័យខាងលើ ត្រូវបានកម្លាំងនាយកដ្ឋាននគរបាលព្រហ្មទណ្ឌ បញ្ជូនទៅសាលាដំបូងខេត្តតាកែវ ដើម្បីចាត់ការបន្តតាមនីតិវិធី៕
(ភ្នំពេញ)៖ អ្នកជំនាញអារ្យធម៌ខ្មែរ លោក រ័ត្ន សណ្ដាប់ បានថ្លែងថា ចំពោះពិធីបុណ្យភ្ជុំបិណ្ឌ ជាពិធីបុណ្យមួយសំដៅដល់រយៈពេលមួយកំណត់ ព្រះយមរាជដោះលែងប្រេត បិតរ ឬជីដូនជីតា ចាប់ពីថ្ងៃ១រោច ដល់ថ្ងៃ១៥រោច ខែភទ្របទ មានកិច្ចពិធីបោះបាយបិណ្ឌ ពីព្រោះការបោះបាយបិណ្ឌ ឬបាយពំនូតនេះ គឺប្រៀបដូចជា «រូប» សម្រាប់ឲ្យ «នាម» ជាវិញ្ញាណឥតរូបដែលអន្ទោលវិលវល់នោះ មកតោងសណ្ឋិតដើម្បីបង្កើតជា «នាមរូប» ដែលយើងហៅថា «ចាប់ជាតិជាថ្មី» នេះឯង។
ស្ថិតក្នុងន័យនេះ ហើយបានជាកិច្ចពិធីនេះ គេប្រារព្ធនៅជុំវិញព្រះវិហារ នាវេលាម៉ោង៤ជិតភ្លឺនោះ ពីព្រោះព្រះវិហារជានិមិត្ដរូប ដល់ការប្រសូត្រពីផ្ទៃម្ដាយ។ បានន័យថា បាយបិណ្ឌ ពុំមែនជាអាហាររបស់ប្រេតនោះទេ បើសិនជាបាយបិណ្ឌជាចំណីរបស់ប្រេតនោះ គឺគេពុំចំបាច់ងើបពីព្រលឹមម៉ោង៤ទៀបភ្លឺ ទៅបោះនំាឲ្យអត់ងងុយនោះទេ គឺគេអាចរៀបចំម៉ោងណាក៏បានដែរ។
ក្នុងទស្សនៈនេះ បើនិយាយពីការស្លាប់ក្នុងទ្រឹស្ដីសាសនា គឺពុំមែនជាទីបញ្ចប់របស់មនុស្សទ្បើយ ព្រោះបើសិនជាទីបញ្ចប់របស់មនុស្សប្រហែលជាយើងម្នាក់ៗ ពុំបាច់ខំធ្វើបុណ្យទ្បើយ។ បើដូច្នេះអ្វីដែលយើងខំធ្វើបុណ្យទៅ ដល់អ្នកស្លាប់ គឺជាការតម្រង់ផ្លូវទៅតាមគន្លងធម៌នេះឯង។
លោក រ័ត្ន សណ្ដាប់ បានបន្ដថា ក្នុងប្រព័ន្ធជំនឿខ្មែរ «ព្រះវិហារជានិមិត្ដរូបម្ដាយ» រីឯ «សាលាឆាន់ជានិមិត្ដរូបឪពុក»។ ត្រង់ចំណុចនេះ ចំពោះកិច្ចពិធីបោះបាយបិណ្ឌ នាវេលាម៉ោង៤ជិតភ្លឺ គឺជា «វដ្ដ-ពីងងឹតមកភ្លឺ ឬពីស្លាប់នឹងកើតពីផ្ទៃម្ដាយ» នេះឯង។ បានសេចក្ដីថា ក្នុងកិច្ចពិធីនេះ ជាការរំឭកដល់ គុណមាតាបិតា បុព្វការីជន នឹងអ្នកស្លាប់ទំាងឡាយដែលបានបង្កើតយើង ឬបង្កើតលោកនេះ ហៅថា «ទេវតាខាងដើម» ក្នុងការផ្ដល់កំណើត ឬជាគ្រូអាចារ្យដំបូងបំផុត ដែលបានបង្ហាត់បង្រៀនអប់រំយើងឲ្យមានសីលធម៌ និងសេចក្ដីថ្លៃថ្នូររស់នៅក្នុងសង្គម។
បើហេតុនេះ ពិធីបុណ្យភ្ជុំបិណ្ឌ ជាពិធីបុណ្យប្រពៃណីខ្មែរដ៏ល្អផូរផង់តំាងពីដើមរៀងមក ដោយពុំត្រឹមតែរំឭក ដល់គុណមាតាបិតា ឬបុព្វការីជនយើងប៉ុណ្ណោះទេ តែក៏ឧទ្ទិសដល់ព្រះឥន្ទ ព្រះព្រហ្ម ព្រះឥសូរ ព្រះពិរុណ ព្រះចន្ទ ព្រះអាទិត្យ ដែលជាអ្នកបង្កើតលោកនឹងថែរក្សាលោកផងដែរ។
បើដូចនេះចំពោះកូន ប្រុស-ស្រី ដែលបានដឹងគុណមាតាបិតា ឬបុព្វការីជនខ្លួន គឺកុលបុត្រកុលធីតានោះ មានឈ្មោះថា «ជាមនុស្សដ៏ប្រសើរឧត្ដុង្គឧត្ដម» ទំាងលោកនេះនឹងលោកខាងមុខ។ តែផ្ទុយទៅវិញចំពោះកូនប្រុស-ស្រីណា ដែលមិនគោរពដឹងគុណមាតាបិតា ឬបុព្វការីជនខ្លួន ក៏មានទោសដ៏ធ្ងន់ធ្ងរបំផុត ទំាងលោកនេះ នឹងលោកខាងមុខយ៉ាងដូច្នោះដែរ៕
(ភ្នំពេញ)៖ ពីថ្ងៃទី២ ដល់ថ្ងៃទី៥ ខែកញ្ញា ឆ្នាំ២០២០ តែ១ពព្រិចភ្នែក ឌុច រលាយកាយដោយគ្មានបានវេចស្ពាយអ្វីទៅជាមួយទេ ប៉ុន្តែបន្សល់នូវកេរ្តិ៍ឈ្មោះដ៏អសោច ជាប់ឈ្មោះជាមេឃាតកគុកទួលស្លែង មេម៉ាស៉ីន សម្លាប់មនុស្ស មេសួរចម្លើយ មេកត់ត្រាចម្លើយសារភាពរបស់ជនរងគ្រោះដែលក្លាយជាអ្នកទោសដោយត្រូវចោទប្រកាន់ថាជា  ឬ  និងមេមនោគមន៍វិជ្ជា។
*មេកត់ត្រា៖
គុកទួលស្លែងមានឯកសារកំណត់ត្រាចំនួន៤លាន។ រូបថតរបស់អ្នកទោសចំនួនជាង ៥ពាន់សន្លឹក។ ឯកសារប្រមាណ៤សែនទំព័រត្រូវបានចងក្រងរួចដោយប្រព័ន្ធព័ត៌មានវិទ្យា ក្នុងប័ណ្ណសារសម្រាប់ការចងចាំពិភពលោករបស់អង្គការយូនេសស្កូដែលឆ្នាំ២០២០នេះ បានជ្រើសរើស និងប្រគល់ពានរង្វាន់ដល់សារៈមន្ទីរប្រល័យពូជសាសន៍ទួលស្លែង ដើម្បីការចងចាំសកល ហើយអគ្គនាយិកាអង្គការនេះ លោកស្រី   បានថ្លែងថា «បេសកកម្មរបស់សារមន្ទីរគុកទួលស្លែងគឺសំខាន់ ដើម្បីលើកកំពស់សន្តិភាព និងធានាតាមរយៈប័ណ្ណសារនេះ ថាឧក្រិដ្ឋកម្មដ៏ឃោរឃៅបែបនេះនឹងមិនកើតទៀតជាដាច់ខាត»។
អាស័យដ្ឋានសម្រាប់អានព័ត៌មានលម្អិតៈ ://..//-----2020------)។
*ស្មេរនៅចងចាំថានៅឆ្នាំ១៩៨១៖
*នួន ជា បានសួរ ឌុច ថា តើឯកសារនៅគុកទួលស្លែង បានបំផ្លាញចោលអស់ឬនៅ ព្រោះខាងយើងឯណេះ គេកម្ទេចអស់ហើយ? (សួរក្នុងន័យបំបាត់ភស្តុតាង)*ឌុច ឆ្លើយថា បង នួន អើយនៅស្រម៉ាមប៉ាកទាំងអស់ហ្នឹង (ឌុចកម្ទេចមិនទាន់ព្រោះរត់ចេញពីគុកទួលស្លែងនៅថ្ងៃទី៥ ខែមករា ឆ្នាំ១៩៧៩)*នួន ជា ឮយ៉ាងដូច្នេះក៏ជេរឌុចថា «អាចោលម្សៀត»។
បើ ឌុច ធ្វើទាន់ គុកទួលស្លែងប្រាកដជាគ្មានឯកសារ សម្រាប់ការចងចាំពិភពលោកទេ។ ស្មេរយល់ថា យុវជនគ្រប់ជាតិសាសន៍ត្រូវមកមើល និងយល់ដឹងដើម្បីចៀសវាងការជាន់ដានប្រវត្តិសាស្ត្រ។
*មេមនោគមន៍វិជ្ជា៖
ឌុចប្រាកដជាទទួលមនោគមន៍វិជ្ជាពីមេធំ គឺ នួន ជា បងធំទី២ បន្ទាប់ពីបងធំទី១ ប៉ុល ពត ព្រោះរឿងនៅទួលស្លែង ឌុច បានសារភាពថា ស្តាប់តែបទបញ្ជាពីបងនួន គឺ នួន ជា នេះឯង។ ជាមនោគមន៍វិជ្ជា ដែលសាយភាយដោយបរទេស ក្នុងដំណាក់កាលសង្រ្គាមត្រជាក់ ជម្លោះរវាងខៀវ និងក្រហម មានមួយអត់មួយ តើបន្សល់ទុកអ្វីខ្លះមកដល់កូនខ្មែរសព្វថ្ងៃ? មិនមែនត្រូវប្រើពេលតិចទេ ដើម្បីស្តារឡើងវិញនោះ ប៉ុន្តែត្រូវរៀនទទួលអ្វីដែលយើងមានព្រោះរងគ្រោះដោយរបបខ្មែរក្រហម គ្មានជាតិសាសន៍ណាជួបប្រទះទេ ខ្ទេចខ្ទីរខ្លាំងណាស់ រហូតដលខ្មែរលែងចង់រស់ជាខ្មែរ។
ជនរងគ្រោះបានទទួលយុត្តិធម៌តាមរយៈការកាត់ក្តីអន្តរជាតិ១ ដែលចូលរួមដោយរាជរដ្ឋាភិបាលកម្ពុជា និងអង្គការសហប្រជាជាតិពិព្រោះថា ឧក្រិដ្ឋកម្មរបស់បនខ្មែរក្រហម មិនមែនប្រឆាំងតែនឹងប្រជាជនកម្ពុជាមួយទេ គឺជាឧក្រិដ្ឋកម្មប្រឆាំងនឹងមនុស្សជាតិ។
មរណភាពរបស់ ឌុច តាមបណ្តាញសង្គម ប្រជាជនកម្ពុជាបានអហោសិកម្មទៅហើយ ដើម្បីបិទទំព័រដ៏ខ្មៅងងឹតសុន្យសុង និងបើកទំព័រថ្មីដ៏ភ្លឺថ្លា។
ដោយអតីតកុមាររងគ្រោះ នៃរបបអាវខ្មៅ
ពីជួរសមុទ្រកម្ពុជា!
(ភ្នំពេញ)៖ នាយឧត្តមសេនីយ៍ នាង ផាត រដ្ឋលេខាប្រចាំការ ក្រសួងការពារជាតិ, លោកឧត្តមសេនីយ៍ទោ វ៉ា ស៊ិនភីរម្យ នាយរងសេនាធិការ កងរាជអាវុធហត្ថលើផ្ទៃប្រទេស ព្រមទាំងពុទ្ធបរិស័ទចំណុះជើងវត្ត នៅព្រឹកថ្ងៃទី០៦ ខែកញ្ញា ឆ្នាំ២០២០នេះ នេះបានចូលរួមក្នុងពិធីកាន់បិណ្ឌវេនទី៤ នៅវត្តមន្នីប្រសិទ្ធវង្ស ខណ្ឌព្រែកព្នៅ រាជធានីភ្នំពេញ។
នៅពិធីបុណ្យកាន់បិណ្ឌវេនទី៤ នាយឧត្តមសេនីយ៍ នាង ផាត ព្រមទាំងនាយពលទាហាន បានបួងសួង និងឧទ្ទិសនូវមហាកុសលផល បុណ្យដែលបានធ្វើក្នុងថ្ងៃបុណ្យកាន់បិណ្ឌវេនទី៤នេះ ជូនដល់បុព្វការីជនមាន មាតា បិតា ជីដូនជីតា ញាតិការទាំង ៧សន្តាន ដែលបានចែកឋានទៅកាន់លោកខាងមុខ ពិសេសឧទ្ទិសមហាកុសលនេះ ជូនដល់ដួងវិញ្ញាណក្ខន្ធបុព្វបុរស់អ្នកស្នេហាជាតិ និងវីរយុទ្ធជន យុទ្ធនារី នៃកងយោធពលខេមរភូមិន្ទ ដែលបានបូជាជីវិតលះបង់សាច់ស្រស់ ឈាមស្រស់ ក្នុងបុព្វហេតុការពារជាតិមាតុភូមិ និងទឹកដីកម្ពុជា នាពេលកន្លងមក សូមបុណ្យកុសលដែលបានធ្វើនៅក្នុងថ្ងៃបុណ្យកាន់បិណ្ឌវេនទី៤នេះ បានដល់អ្នកទាំងអស់គ្រប់ៗគ្នាកុំបីអាក់ខានឡើយ។
បុណ្យកាន់បិណ្ឌនេះបើតាមគម្ពីរធម្មបទ ក្នុងសម័យបុព្វកាលអ្នកប្រាជ្ញាជំនាន់នោះបានប្រើពាក្យថា បវរណាបច្ច័យ បួន ដល់ព្រះសង្ឃដែលមានព្រះពុទ្ធអង្គរ ជាប្រធានបានកំណត់ធ្វើរយៈពេល ៣ខែ ប៉ុន្តែចំណេរកាលក្រោយមកទើបអ្នកប្រាជ្ញរាជបណ្ឌិតកំណត់ឲ្យប្រើពាក្យថា ពិធីកាន់ បិណ្ឌវិញ ដែលមានរយៈពេលតែ១៤ថ្ងៃប៉ុណ្ណោះ រួមទាំងថ្ងៃបុណ្យភ្ជុំបិណ្ឌផងដែរ ព្រោះក្នុងរដូវនេះជារដូវមានភ្លៀងធ្លាក់ច្រើនពិបាកដល់ភិក្ខុសង្ឃ ក្នុងការស្វែងរកអាហារ បិណ្ឌបាត។
នាយឧត្តមសេនី នាង ផាត បន្ទាប់ពីបានរាប់បាត្រ និងវេរប្រគេននូវចង្ហានទេយ្យទាន គ្រឿងឧបភោគបរិភោគ បច្ច័យ និងគ្រឿងបូជាព្រះរួចមកក៏បានជួបសំណេះ សំណាលជាមួយព្រះសង្ឃ និងពុទ្ធបរិស័ទ ចាស់សីលវត្តី និងប្រជាពលរដ្ឋ ដែលចូលរួមដោយបាននាំនូវក្តីនឹករលឹក និងបណ្ដាំផ្ញើសាកសួរសុខទុក្ខប្រកប ដោយមនោសញ្ចេតនាគោរព ស្រឡាញ់ដ៏ជ្រាលជ្រៅបំផុត ពីសំណាក់ថ្នាក់ដឹកនាំព្រឹទ្ធសភា រដ្ឋសភា ជាពិសេសសម្ដេចតេជោ ហ៊ុន សែន នាយករដ្ឋមន្ត្រីនៃកម្ពុជា ជូនចំពោះពលរដ្ឋ ទាំងអស់ ក្នុងឱកាសដែលប្រជាពលរដ្ឋខ្មែរនៅទូទាំងប្រទេស កំពុងប្រារព្ធធ្វើពិធីបុណ្យកាន់បិណ្ឌ និងពិធីបុណ្យភ្ជុំបិណ្ឌនាឆ្នាំនេះ។
នាយឧត្តមសេនីយ៍ នាង ផាត បានសំដែងនូវក្តីសប្បាយរីករាយដោយឃើញព្រះសង្ឃ និងប្រជាពុទ្ធបរិស័ទ ដែលអញ្ជើញមកធ្វើបុណ្យបានគោរពយ៉ាងត្រឹមត្រូវ តាមការណែនាំរបស់ក្រសួងសុខាភិបាល ស្ដីពីពិធីការពារនិងទប់ស្កាត់ការឆ្លងរាលដាលនៃជំងឺកូវីដ១៩។ នាយឧត្តមសេនីយ៍ ក៏បានអំពាវនាវ និងក្រើនរំលឹកដល់ព្រះសង្ឃ និងប្រជាពលរដ្ឋ ពេលចូលរួមក្នុងពិធីបុណ្យកាន់បិណ្ឌ និងពិធីបុណ្យភ្ជុំបិណ្ឌ ត្រូវបន្តចូលរួមការពារ និងទប់ស្កាត់ឱ្យខាងតែបាននៃជំងឺកូវីដ-១៩ តាមការណែនាំរបស់ក្រសួងសុខាភិបាល។
ក្នុងពិធីបុណ្យកាន់បិណ្ឌវេនទី៤នេះដែរ នាយឧត្តមសេនីយ៍ នាង ផាត និងនាយទាហាន បានវេរប្រគេនព្រះសង្ឃ ដែលគង់ចាំព្រះវស្សាសម្រាប់វត្ត ម ន្នីប្រសិទ្ធវង្ស រួមមាន៖ អង្ករ ០៥បាវ, ត្រីខកំប៉ុង ១៨យួរ, ទឹកសុទ្ធ៩កេស, កូកាកូឡា ៩កេស, ទឹកក្រូច ៩កេស, បាកាស ៩កេស, ទឹកផ្លែឈើ ៩កេស, មីម៉ាម៉ា ១៨កេស, ទឹកដោះគោឆៅ ១៨យួរ, ទឹកដោះគោខាប់ ៥៥កំប៉ុង, ទឹកត្រី ៩យួរ, ទឹកស៊ីអ៉ីវ ៩យួរ, ប៊ីចេង ១៨កញ្ចប់, ត្រីងៀត, ៩គីឡូក្រាម, សាដកចំនួន៩ និងក្រៅពីនោះមានគ្រឿងឧបភោគបរិភោគជាច្រើនមុខទៀតផង។
ជាមួយនោះដែរ នាយឧត្តមសេនីយ៍ នាង ផាត ក៏បានប្រគេនបច្ច័យកសាងដល់វត្តមន្នីប្រសិទ្ធវង្ស មួយចំនួនផងដែរ៕
(ព្រះសីហនុ)៖ ដោយអនុវត្តន៍តាមបទបញ្ជា របស់នាយឧត្ដមសេនីយ៍សន្តិបណ្ឌិត នេត សាវឿន អគ្គស្នងការនគរបាលជាតិ, នាយឧត្ដមសេនីយ៍ ម៉ក់ ជីតូ អគ្គស្នងការរង បានដឹកនាំក្រុមការងាររួមមានថ្នាក់ដឹកនាំរបស់មន្ទីរប្រឆាំងគ្រឿងញៀន នាយកដ្ឋាននគរបាលព្រហ្មទណ្ឌ, នាយកដ្ឋានប្រឆាំងបទល្មើសល្បែងពាណិជកម្ម, នាយកដ្ឋានបច្ចេកទេសវិទ្យាសាស្ត្រ និងសហការី បើកកិច្ចប្រជុំនៅខេត្តព្រះសីហនុ ដើម្បីពិនិត្យ និងពង្រឹងវិធានការបង្ក្រាបបទល្មើសគ្រឿងញៀន និងបទល្មើសព្រហ្មទណ្ឌ។
កិច្ចប្រជុំនេះ ដើម្បីពង្រឹងវិធានការ បង្ក្រាបបទល្មើស នៅខេត្តព្រះសីហនុ បានធ្វើឡើងនាថ្ងៃទី០៤ ខែកញ្ញា ឆ្នាំ២០២០ ដោយមានការអញ្ជើញចូលរួមពីសំណាក់អាជ្ញាធរខេត្ត ព្រមទាំងកម្លាំងជំនាញពាក់ព័ន្ធយ៉ាងច្រើនផងដែរ។
* អង្គប្រជុំផ្ដោតសំខាន់ លើសភាពការណ៍បទល្មើស កិច្ចប្រតិបត្តិការបង្ក្រាបក្នុងតំណាក់កាលនៃការប្រយុទ្ធប្រឆាំងជំងឺកូវីដ-១៩។* អង្គប្រជុំបានពិភាក្សាជុំវិញបទល្មើសកើតឡើងថ្មីៗ ដែលភាគច្រើនបង្កដោយជនល្មើសជាជនជាតិចិន ក្នុងនោះនៅបានពិនិត្យលើកបទពិសោធន៍ បញ្ហាលំបាកចំណុចប្រឈម និងសំណូមពរ។
អង្គប្រជុំក៏បានឯកភាពគ្នាបន្ថែមទៀតលើ ៣ចំណុចរួមមាន៖
ទី១៖ បន្តនាំគ្នាអនុវត្តន៍តាមការដឹកនាំរបស់រាជរដ្ឋាភិបាល សេចក្ដីណែនាំរបស់ក្រសួងសុខាភិបាលក្នុងការប្រឆាំងជំងឺកូវីដ១៩។
ទី២៖ ក្នុងស្មារតីអនុវត្តន៍ទិសស្លោក «៣កុំ ១រាយការណ៍» របស់សម្ដេចក្រឡាហោម ទាំងអស់គ្នាខិតខំអនុវត្តន៍ឱ្យកាន់តែមានប្រសិទ្ធភាពតាមផែនការណែនាំ របស់អគ្គស្នងការនគរបាលជាតិ ស្ដីពី ការងារបង្ការបង្ក្រាបបទល្មើសជាពិសេសផែនការឆមាសទី២ ឆ្នាំ២០២០។
និងទី៣៖ ស្នងការដ្ឋាននគរបាលខេត្តព្រះសីហនុ ស្នើសុំកិច្ចសហការដឹកនាំពីនាយកដ្ឋានជំនាញ ដើម្បីរួមគ្នាដំណើរការស្រាវជ្រាវបង្ក្រាប៕
(ត្បូងឃ្មុំ)៖ លោកស្រីធម្មហដ្ឋាមហាឧបាសិកាពុទ្ធសាសនូបត្ថម្ភក៍ សៀម សេងហាន ប៉ែន អ៊ាន ព្រមទាំងក្រុមគ្រួសារ និងលោកស្រី ឡេង សុខា សមាជិកក្រុមប្រឹក្សាខេត្តត្បូងឃ្មុំ នាថ្ងៃទី០៥ ខែកញ្ញា ឆ្នាំ២០២០ បាននាំយកអំណោយជាគ្រឿងឧបរិភោគ បរិភោគ និងថវិករ ចែកជូនគ្រួសារក្រីក្រលំបាកចំនួន៦៧គ្រួសារ មកពីឃុំចំនួន២ គឺឃុំកក់ និងឃុំពពេល ស្រុកពញាក្រែក ខេត្តត្បូងឃ្មុំ និងចូលរួមដាក់បិណ្ឌទី៣ នៅវត្តចំបក់ ស្ថិតនៅភូមិចំបក់ ឃុំនាងទើត ស្រុកតំបែរ ខេត្តត្បូងឃ្មុំ។
ថ្លែងសំណេះសំណាលនាឱកាសនោះ លោកស្រីធម្មហដ្ឋាមហាឧបាសិកាពុទ្ធសាសនូបត្ថម្ភក៍ សៀម សេងហាន ប៉ែន អ៊ាន បានផ្តាំផ្ញើដោយក្តីនឹករលឹកពីសំណាក់ប្រមុខថ្នាក់ដឹកនាំ ដែលមានសម្ដេចតេជោ ហ៊ុន សែន នាយករដ្ឋមន្ត្រីនៃកម្ពុជា និងសម្តេចកិត្តិព្រឹទ្ធបណ្ឌិត ប៊ុន រ៉ានី ហ៊ុនសែន ដល់ប្រជាពលរដ្ឋទាំង៦៧គ្រួសារ ដោយក្តីនឹករំឮក ដែលជានិច្ចជាកាលសម្តេចតែងតែគិតគូខ្វល់ខ្វាយពីសុខទុក្ខពលរដ្ឋខ្មែរគ្រប់ៗរូប ដោយមិនប្រកាន់ពូជសាសន៍ សាសនា ឬនិន្នាការនយោបាយនោះឡើយ «ពោល គឺទីណាដែលពលរដ្ឋមានទុក្ខលំបាក ទីនោះគឺមានសម្តេចទាំងទ្វេ»។
លោកស្រី បានបញ្ជាក់ថា អំណោយដែលចែកជូនបងប្អូនពេលនេះ គឺដើម្បីជួយសម្រួលនូវតំរូវការចាំបាច់ប្រចាំថ្ងៃរបស់បងប្អូនបានរយៈពេលតែប៉ុណ្ណោះ សូមប្រពលរដ្ឋទាំងអស់ត្រូវខិតខំប្រកបរបរចិញ្ចឹមជីវិត ក៏ដូចជាដាំដំណាំផ្សេង ដើម្បីធ្វើឱ្យកម្រិតជីវភាព បានប្រសើរបន្ថែម។ ជាមួយគ្នានោះ ក៏បានផ្តាំផ្ញើរដល់ប្រជាពលរដ្ឋទាំងអស់បង្កើនការប្រុងប្រយ័ត្ន ខ្ពស់បំផុតចំពោះ ការបម្រែបម្រួលអាកាសធាតុ ត្រូវថែរក្សាសុខភាពខ្លួន មើលថែកូនៗតូចៗឱ្យបានល្អ ពិសេសត្រូវរក្សាអនាម័យជាប់ជានិច្ច។
លោកស្រី សៀម សេងហាន ប៉ែន អ៊ាន បានអំពាវនាវឱ្យប្រជាពុទ្ធបរិស័ទទាំងអស់គ្នា ចូលរួមគោរព និងអនុវត្តឱ្យបានខ្ជាប់ខ្ជួននូវគោលការណ៍រក្សាអនាម័យឱ្យបានល្អ រួមជាមួយនឹងវិធានការនានាដែលបានកំណត់ របស់ក្រសួងសុខាភិបាល ដោយត្រូវបន្តរក្សាការប្រុងប្រយ័ត្នខ្ពស់ក្នុងការបង្ការ និងការពារនូវការឆ្លងរីករាលដាលនៃជំងឺកូវីដ-១៩ នៃរលកទី២ ខណៈពេលដែលពិភពលោកកំពុងប្រឈមមុខនឹងការរាត្បាតយ៉ាងខ្លាំងដោយសារជំងឺដ៏កាចសាហាវមួយនេះ។
សូមបញ្ជាក់ថា អំណោយដែលត្រូវបានចែកជូនក្រីក្រទាំង៦៧គ្រួសារ នាឱកាសនោះ ក្នុង១គ្រួសារៗទទួលបានអង្ករ ២៥គីឡូក្រាម ទឹកក្រូច១កេស មី១កេស ត្រីខ១យួរ ទឹកដោះគោ៤កំប៉ុង ស្ករស១គីឡូ ភួយ១ សាប៊ូ១ដុំ សារុង១ ថវិកាចំនួន៤ម៉ឺនរៀល និងប្រគេនតេយ្យទាន បច្ច័យ សម្រាប់កសាងវត្តចំបក់ ចំនួន១លាន ៥០ម៉ឺនរៀល និងវត្តស្ទឹងតូច ចំនួន ៥០ម៉ឺនរៀល សរុបថវិកាអស់ប្រមាណជាង០៧លានរៀល៕
(ត្បូងឃ្មុំ)៖ ទន្ទឹមនឹងនៅទូទាំងពិភពលោកក៏ដូចជាប្រទេសកម្ពុជា បានជួបវិបត្តិជំងឺកូវីដ-១៩ និងដើម្បីជួយជ្រោមជ្រែងសម្រួលស្វែងរកទីផ្សារលក់ដូរ បង្កើនជីវភាពដល់ប្រជាកសិករ មន្ទីរពាណិជ្ជកម្មខេត្តត្បូងឃ្មុំ សហការជាមួយរដ្ឋបាលខេត្ត ក្រោមការគាំទ្រពីក្រសួងពាណិជ្ជកម្ម បានរៀបចំពិព័រណ៍បន្លែផ្លែឈើ និងផលិតផលក្នុងខេត្តត្បូងឃ្មុំ ដើម្បីជួយស្វែងរកទីផ្សារ ជំរុញការដាំដុះ និងការចរាចរផលដំណាំទៅលក់ ផ្សព្វផ្សាយផលិតផលកសិកម្ម ជាបន្លែផ្លែឈើសុវត្ថិភាពគ្មានជាតិគីមី និងផលិតផលកសិកម្មកែច្នៃក្នុងខេត្ត។
ពិពរណ៍នេះ ធ្វើឡើងនាថ្ងៃទី០៥ ខែកញ្ញា ឆ្នាំ២០២០ ម្សិលមិញ ដោយមានការអញ្ជើញជាអធិបតីភាពពីលោក គន់ សុភា អភិបាលរងខេត្ត តំណាងលោកបណ្ឌិត ជាម ច័ន្ទសោភ័ណ អភិបាលខេត្តត្បូងឃ្មុំ។
បើតាមលោក តូច សុខន ប្រធានមន្ទីរពាណិជ្ជកម្មខេត្ត បានឱ្យដឹងថា ការរៀបចំពិពរណ៍នេះមានរយៈពេល ២ថ្ងៃទី ពីថ្ងៃទី០៥-០៦ ខែកញ្ញា ឆ្នាំ២០២០ នៅមាត់ទន្លេសិប្បនិម្មិត ក្នុងតំបន់រដ្ឋបាលខេត្តត្បូងឃ្មុំ ក្នុងគោលបំណងផ្សព្វផ្សាយឱ្យមហាជនទូទៅ ងាកមកគាំទ្រ និងប្រើប្រាស់ផលិតផលក្នុងស្រុកបានកាន់តែច្រើនឡើង ដោយក្នុងនោះ ផ្សព្វផ្សាយអំពីផលិតផលកសិកម្ម ជាបន្លែផ្លែឈើសុវត្ថិភាពគ្មានជាតិគីមី មិនធ្វើឱ្យប៉ះពាល់ដល់សុខភាពអ្នកទទួលទាន ដែលផលិតដោយក្រុមកសិករ សហគមន៍ បង្កើតឱកាសសម្រាប់ក្រុមកសិករផលិត ក្នុងគោលបំណងឆ្លើយតបស្វែងរកទីផ្សារ ស្វែងរកដៃគូសហការក្នុងការទិញលក់ ជួយបង្កើនផលិតផលនិងផលិតកម្ម ជំរុញលើកទឹកចិត្តធ្វើឱ្យបន្តខិតខំដាំបន្លែផ្លែឈើសុវត្ថិភាព ដោយគ្មានជាតិគីមី និងជួយគាំទ្រផលិតផលកសិកម្មកែច្នៃដោយសិប្បករនៅក្នុង។
លោកបានបន្ថែមថា មួយវិញទៀត គឺដើម្បីលើកស្ទួយជីវភាពរបស់ប្រជាជន ប្រជាកសិករ ពង្រីកការដាំដុះផ្គត់ផ្គង់តម្រូវការផលិតផលនៅក្នុងខេត្ត ជាពិសេសកាត់បន្ថយការនាំចូលពីទីផ្សារបរទេសចូលមកក្នុងប្រទេសផងដែរ៕
(ព្រៃវែង)៖ លោក ស សុខា រដ្ឋលេខាធិការក្រសួងអប់រំ យុវជន និងកីឡា បានចាត់ឲ្យក្រុមការងារយកអំណោយជាសម្ភារការពារជំងឺកូវីដ-១៩ ចែកជូនវិទ្យាល័យ នៅស្រុកពាមជរ ខេត្តព្រៃវែង ដែលត្រៀមបើកឲ្យសិស្សចូលរៀនវិញ នាពេលខាងមុខឆាប់ៗនេះ។
លោក ស សុខា បានចាត់ឲ្យលោក ឈឹម ផាន់ណា ប្រធានសហភាពសហព័ន្ធយុវជនកម្ពុជា ចុះជួយស្រុកពាមជរ បាននាំយកអំណោយដូចជា ឧបករណ៍វាស់កម្តៅចំនួន០៣គ្រឿង អាកុលចំនួន៦កាន, កំប៉ុងបាញ់អាកុលចំនួន០៦កំប៉ុង, ម៉ាស់ចំនួន៩ប្រអប់ និងថ្នាំសម្លាប់មេរោគចំនួន០៣ដប ចែកជូនដល់វិទ្យាល័យរស្មីសាមគ្គី វិទ្យាល័យព្រែកក្របៅ និងវិទ្យាល័យឈើទាល ដើម្បីចូលរួមទប់ស្កាត់ជំងឺកូវីដ-១៩ ក្នុងឱកាសបើកឲ្យមានការរៀនឡើងវិញ ដែលកម្មវិធីប្រព្រឹត្តឡើងនៅក្នុងវិទ្យាល័យរស្មីសាមគ្គី ស្ថិតនៅក្នុងឃុំស្វាយភ្លោះ ស្រុកពាមជរ ខេត្តព្រៃវែង។
ជាមួយគ្នានេះ ក៏មានកម្មវិធីបាញ់ថ្នាំសម្លាប់មេរោគតាមថ្នាក់រៀន នៅក្នុងវិទ្យាល័យរស្មីសាមគ្គី និងអនុវិទ្យាល័យកោះចេកផងដែរ៕
(ភ្នំពេញ)៖ ដោយសារមានកំណើនសេដ្ឋកិច្ច និងមានតម្រូវការចាំបាច់ជាច្រើននៅក្នុងជីវភាពប្រចាំថ្ងៃ ធ្វើឱ្យប្រជាពលរដ្ឋភាគច្រើនបើកអាជីវកម្មនានា ដើម្បីចាប់យកឱកាសមាសប្រាក់នេះ។ ទន្ទឹមនឹងនេះ ដើម្បីបង្កើន ឬពង្រឹងអាជីវកម្ម និងសម្រេចគោលបំណងរបស់ខ្លួនបាន ប្រជាពលរដ្ឋបានទៅខ្ចីប្រាក់ពីសាច់ញាតិ គ្រឹះស្ថានមីក្រូហិរញ្ញវត្ថុ ឬធនាគារជាអាទិ៍។
នៅពេលមានការកម្ចីប្រាក់បែបនេះ ជាទូទៅម្ចាស់បំណុល (អ្នកឱ្យខ្ចី) តែងតែតម្រូវឱ្យកូនបំណុល (អ្នកខ្ចី) ដាក់តម្កល់ធានានូវទ្រព្យសម្បត្តិ (វត្ថុ) មកឱ្យខ្លួន។ ក្រោយពីកូនបំណុលបានខ្ចីប្រាក់ ពីម្ចាស់បំណុលរួចមក ស្រាប់តែកូនបំណុលខកខាន ឬមិនបានបង់ការប្រាក់ ឬ/និងប្រាក់ដើមមកឱ្យម្ចាស់បំណុលទៅតាមកាលកំណត់ទេ ជាពិសេស កូនបំណុលបានបង្វែរវត្ថុរឹបអូស ឬដាក់ធានានោះទៅឱ្យជនទី៣ផងដែរ។ ដូចនេះ ថាតើកូនបំណុលត្រូវបានផ្តន្ទាទោសដែរ ឬទេ ចំពោះទង្វើខាងលើនេះ?
ដើម្បីជ្រាបកាន់តែច្បាស់ កម្មវិធីយល់ដឹងផ្នែកច្បាប់របស់អង្គភាពសារព័ត៌មាន   បានសហការជាមួយ ក្រុមមេធាវីកម្ពុជាសហប្រតិបត្តិការអន្តរជាតិ សូមលើកយកប្រធានបទស្តីពី «ការបង្វែរវត្ថុរឹបអូស ឬដាក់ធានា» មកធ្វើការបង្ហាញជូនបងប្អូនប្រជាពលរដ្ឋ ដូចតទៅ៖
យោងតាមមាត្រា ៣៩៧ នៃក្រមព្រហ្មទណ្ឌ បានបញ្ញត្តិថា «ការបង្វែរវត្ថុរឹបអូស ឬដាក់ធានា គឺជាអំពើរបស់កូនបំណុលដែលគៃបំបាត់ ឬបំផ្លាញវត្ថុដែលបានឃាត់ទុក ឬរឹបអូស ដោយអាជ្ញាធរមាននីតិសម្បទា ឬ ដាក់ដើម្បីធានានូវសិទ្ធិលើបំណុល ត្រូវផ្តន្ទាទោសដាក់ពន្ធនាគារពី ១ (មួយ)ខែ ទៅ ១ (មួយ)ឆ្នាំ និងពិន័យជាប្រាក់ពី ១០០.០០០ (មួយសែន)រៀល ទៅ ២.០០០.០០០ (ពីរលាន)រៀល»។
ដើម្បីយល់កាន់តែច្បាស់អំពីខ្លឹមសារនៃមាត្រានេះ សូមលើកឧទាហរណ៍ដូចខាងក្រោម៖
ឧទាហរណ៍៖ កាលពីថ្ងៃទី០១ ខែមករា ឆ្នាំ២០១៩ លោក “ក” (កូនបំណុល) បានខ្ចីប្រាក់ចំនួន ១០ម៉ឺនដុល្លារអាមេរិកពីធនាគារមួយកន្លែង (ម្ចាស់បំណុល) ដោយមានភ្ជាប់ការប្រាក់ និងការប្រាក់យឺតយ៉ាវទៅតាមច្បាប់កម្រិត ព្រមទាំងបានដាក់តម្កល់ធានាផ្ទះមួយកន្លែង ដែលមានលិខិតផ្ទេរសិទ្ធិកាន់កាប់ប្រើប្រាស់ដីធ្លី និងផ្ទះសម្បែង (ប្លង់ទន់) ទៅឱ្យម្ចាស់បំណុល ដែលថ្ងៃកំណត់ត្រូវសងនៅថ្ងៃទី៣១ ខែធ្នូ ឆ្នាំ២០១៩។
គួរបញ្ជាក់ផងដែរ ផ្ទះខាងលើនេះមាន ប្លង់ទន់ចំនួន ២ច្បាប់ ប៉ុន្តែកូនបំណុលមិនបានប្រាប់ និងដាក់តម្កល់ទៅឱ្យម្ចាស់បំណុលទាំងពីរច្បាប់នោះទេ។ មួយរយៈក្រោយមក កូនបំណុលបានលក់ និងបានផ្ទេរសិទ្ធិ (ប្លង់ទន់) នូវផ្ទះខាងលើនេះទៅឱ្យលោក “ខ” ជាអ្នកទិញសុច្ចរិត។ ទង្វើរបស់លោក “ក” ជាកូនបំណុល បានធ្វើឱ្យបាត់នូវវត្ថុដែលបានដាក់ដើម្បីធានានូវសិទ្ធិលើបំណុល ដែលម្ចាស់បំណុលមានចំពោះខ្លួន ដែលធ្វើឱ្យខូចប្រយោជន៍ដល់ម្ចាស់បំណុលយ៉ាងធ្ងន់ធ្ងរ។
ដូចនេះ លោក “ក” នឹងទទួលខុសត្រូវចំពោះមុខច្បាប់ ដូចមានចែងក្នុងមាត្រា ៣៩៧ នៃក្រមព្រហ្មទណ្ឌនៃព្រះរាជាណាចក្រកម្ពុជា។ ការប៉ុនប៉ងប្រព្រឹត្តបទមជ្ឈិម (បទល្មើសខាងលើ) នេះ ត្រូវផ្តន្ទាទោសដូចគ្នានឹងបទមជ្ឈិមខាងលើដែរ តាមមាត្រា ៣៩៨ នៃក្រមព្រហ្មទណ្ឌ។
សរុបសេចក្តីមក ការប្រព្រឹត្ត ឬការប៉ុនប៉ងក្នុងការប្រព្រឹត្តអំពើខាងលើនេះ សុទ្ធតែជាបទល្មើសព្រហ្មទណ្ឌ ដែលត្រូវទទួលខុសត្រូវចំពោះមុខច្បាប់ស្របតាមបញ្ញត្តិមាត្រា ៣៩៧ និងមាត្រា ៣៩៨ នៃក្រមព្រហ្មទណ្ឌនៃព្រះរាជាណាចក្រកម្ពុជា ។
រៀបរៀងដោយ៖ លោកមេធាវី លឹម សុវណ្ណារ៉ុង និងលោក ហេង សុគន្ធ ជាសមាជិកក្រុមការងាររៀបចំ និងផ្សព្វផ្សាយអត្ថបទច្បាប់ នៃក្រុមមេធាវីកម្ពុជាសហប្រតិបត្តិការអន្តរជាតិ មានអាសយដ្ឋាននៅអគារលេខ ៤៥៣៥ ផ្លូវលេខ ១០០៣ ស្ថិតក្នុងភូមិបាយ៉ាប សង្កាត់ភ្នំពេញថ្មី ខណ្ឌសែនសុខ រាជធានីភ្នំពេញ, ទូរស័ព្ទទំនាក់ទំនងលេខ ០២៣ ៩៨៦ ២៤៥, អ៊ីម៉ែល៖ @., គេហទំព័រ៖ ://.., ហ្វេសបុកផេក៖ ក្រុមមេធាវីកម្ពុជា សហប្រតិបត្តិការអន្តរជាតិ /      ៕
(ភ្នំពេញ)៖ ព្រះរាជអាជ្ញារងអមសាលាដំបូងរាជធានីភ្នំពេញ លោក គុជ គឹមឡុង នៅព្រឹកថ្ងៃទី៦ ខែកញ្ញា ឆ្នាំ២០២០នេះ បានបញ្ចប់ការស៊ើបសួរនឹងសម្រេចចោទប្រកាន់៣នាក់ពីបទ «ញុះញង់បង្កឲ្យមានភាពវឹកវរធ្ងន់ធ្ងរដល់សន្តិសុខសង្គម» តាមបញ្ញត្តិមាត្រា ៤៩៤ និង៤៩៥ នៃក្រមព្រហ្មទណ្ឌ។ ហើយបានបញ្ជូនរឿងទៅចៅក្រមស៊ើបតាមនីតិវិធី នេះបើយោងតាមមន្ត្រីសាលាដំបូងបានឲ្យអង្គភាពព័ត៌មានដឹងនៅព្រឹកថ្ងៃដដែលនេះ។
សូមបញ្ជាក់ថា កាលពីព្រឹកថ្ងៃទី៥ ខែកញ្ញា ឆ្នាំ២០២០ នគបាលការិយាល័យសន្តិសុខនៃស្នងការរាជធានីភ្នំពេញ បានបញ្ជូនយុវជនជនចំនួន៣នាក់ ដែលត្រូវបានកម្លាំងសមត្ថកិច្ចនគរបាលសន្តិសុខ រាជធានីភ្នំពេញ ចាប់ឃាត់ខ្លួនពីបទ «ញុះញង់បង្កឲ្យមានភាពវឹកវរធ្ងន់ធ្ងរដល់សន្តិសុខសង្គម» យកទៅកាន់សាលាដំបូងរាជធានីភ្នំពេញ ដើម្បីប្រគល់ជូនខាងតំណាងអយ្យការ បើកការស៊ើបសួរតាមនីតិវិធី ។
សូមបញ្ជាក់ផងដែរថា ក្រុមយុវជនដែលអះអាងខ្លួនជាអ្នកការពារបរិស្ថានចំនួន៣នាក់ ត្រូវបានកម្លាំងសមត្ថកិច្ចរាជធានីភ្នំពេញ ចាប់ឃាត់ខ្លួនពីបទ «ញុះញង់បង្កឲ្យមានភាពវឹកវរធ្ងន់ធ្ងរដល់សន្តិសុខសង្គម» ហើយមុនឈានទៅដល់ការ ចាប់ខ្លួនក្រុមយុវជនទាំងនោះ ដោយសារតែសមត្ថកិច្ច យោងតាមការបង្ហោះវិដេអូរបស់ពួកគេនៅលើ  នេះបើយោងតាមមន្ត្រីនគរបាល ប្រាប់បណ្តាញព័ត៌មាន   កាលពីរសៀលថ្ងៃម្សិលមិញ។
យុវជនទាំង៣នាក់ដែលត្រូវបានឃាត់ខ្លួនរួមមាន លោក ថុន រដ្ឋា, កញ្ញា ឡុង គន្ធា កញ្ញា ភួន កែវរស្មី។ ការចាប់ឃាត់ខ្លួនទាំង៣នាក់នេះ ធ្វើឡើងនៅក្នុងតែមួយគឺនៅថ្ងៃទី៣ ខែកញ្ញា ឆ្នាំ២០២០ ក្រោមសកម្មភាពផ្សេងៗគ្នា។
យុវជន ថុង រដ្ឋា ត្រូវបានចាប់នៅក្នុងផ្ទះជួលក្នុងខណ្ឌពោធិ៍សែនជ័យ ក្រោមហេតុផលបង្កើតបន្ទប់ផ្សព្វផ្សាយព័ត៌មាន និងធ្វើវិដេអូផ្សាយដោយមិនមានច្បាប់អនុញ្ញាត។
ពួកគេទាំង៣នាក់ ធ្វើសកម្មភាពបង្ហាញពីការគាំទ្រ និងស្រឡាញ់បរិស្ថានគ្រាន់តែជាលេស ប៉ុន្តែទង្វើពួកគេមានចេតនាបង្កភាពភាន់ច្រឡំដល់មហាជន និងមានចេតនាបង្កភាពវឹកវរដល់សង្គម នេះបើយោងតាមមន្ត្រីនគរបាលថ្លែងបញ្ជាក់យ៉ាងដូច្នេះប្រាប់អង្គភាពព័ត៌មាន  ៕
(ភ្នំពេញ)៖ ធនាគារជាតិនៃកម្ពុជា បានរៀបចំវគ្គចែករំលែកចំណេះដឹងស្តីពី «វឌ្ឍនភាពនៃវិស័យធនាគារ និងហិរញ្ញវត្ថុនៅកម្ពុជា» ជូន នាយក-នាយិកា និងមន្ត្រីទទួលបន្ទុកផ្នែក  នៅគ្រប់បណ្តាសាខាខេត្ត-ក្រុងទាំងអស់របស់ធនាគារជាតិនៃកម្ពុជា។
វគ្គចែករំលែកចំណេះដឹងនេះ ប្រព្រឹត្តទៅក្រោមអធិបតីភាពរបស់លោក ស៊ុ សន្និសិទ្ធ ទេសាភិបាលរង ធនាគារជាតិនៃកម្ពុជា និងមានសិក្ខាកាមចូលរួមសរុបប្រមាណ ៤០នាក់។
វគ្គចែករំលែកចំណេះដឹងនេះ ត្រូវបានរៀបចំឡើងក្នុងគោលបំណង៖១៖ ចែករំលែក និងផ្លាស់ប្តូរចំណេះដឹងពីវឌ្ឍនភាពនៃវិស័យធនាគារ និងហិរញ្ញវត្ថុនៅក្នុងប្រទេសកម្ពុជា។
២៖ ផ្សព្វផ្សាយពីបច្ចុប្បន្នភាពការងារត្រួតពិនិត្យ និងបទប្បញ្ញត្តិសំខាន់ៗដែលបានដាក់ចេញចំពោះគ្រឹះស្ថានធនាគារ និងហិរញ្ញវត្ថុ។
៣៖ ផ្សព្វផ្សាយពីបញ្ហាប្រឈមរបស់វិស័យធនាគារ និងហិរញ្ញវត្ថុជាពិសេស វិស័យមីក្រូហិរញ្ញវត្ថុ ដើម្បីឱ្យមន្រ្តីសាខាទាំងអស់អាចចូលរួមចំណែកផ្តល់ព័ត៌មានត្រឹមត្រូវ និងទាន់ពេលវេលាជូនដល់ប្រជាពលរដ្ឋក្នុងតំបន់មូលដ្ឋានរបស់ខ្លួន។
៤៖ ផ្សព្វផ្សាយពីវិធានការដែលធនាគារជាតិនៃកម្ពុជា បានដាក់ចេញក្នុងការរួមចំណែកជាមួយរាជរដ្ឋាភិបាលដើម្បីទប់ទល់ផលប៉ះពាល់ពីជំងឺកូវីដ១៩៕
(ព្រះវិហារ)៖ នយោបាយផ្សារភ្ជាប់សុខទុក្ខរវាងកងទ័ពជួរមុខ និងកងទ័ពជួរក្រោយដែលជាមន្ត្រីរាជការស៊ីវិល ត្រូវបានរាជរដ្ឋាភិបាលកម្ពុជាដឹកនាំដោយសម្តេចតេជោ ហ៊ុន សែន នាយករដ្ឋមន្ត្រីកម្ពុជាដាក់ចេញជាច្រើនឆ្នាំណាស់មកហើយ ដើម្បីឱ្យក្រសួងស្ថាប័នជួយផ្តល់ការឧបត្ថម្ភគាំទ្រផ្នែកស្បៀងអាហារដល់កងទ័ព។
នៅមុនពិធីបុណ្យចូលឆ្នាំ ក៏ដូចជាបុណ្យភ្ជុំបិណ្ឌគេតែងតែឃើញមន្ត្រីតាមក្រសួងស្ថាប័ននានា ធ្វើដំណើរចុះទៅតាមតំបន់ព្រំដែន ក៏ដូចជាមូលដ្ឋានកងទ័ព ដើម្បីសួរសុខទុក្ខ និងនាំអំណោយជាស្បៀនអាហារ ព្រមទាំងថវិកាផងចែកជូនដល់កងកម្លាំង ក៏ដូចជាជួយសាងសង់ហេដ្ឋារចនាសម្ព័ន្ធផ្សេងៗ។
លោកបណ្ឌិត ស្ដើង សុខុម រដ្ឋលេខាធិការក្រសួងសេដ្ឋកិច្ច និងហិរញ្ញវត្ថុ តំណាងលោកអគ្គបណ្ឌិតសភាចា្យ អូន ព័ន្ធមុនីរ័ត្ន ឧបនាយករដ្ឋមន្ត្រី រដ្ឋមន្ត្រីក្រសួងសេដ្ឋកិច្ច និងហិរញ្ញវត្ថុ នៅថ្ងៃទី៥ ខែកញ្ញា ឆ្នាំ២០២០ ម្សិលមិញ ក៏បានដឹកនាំគណៈប្រតិភូអញ្ជើញជួបសំណេះសំណាលសាកសួរសុខទុក្ខ និងនាំយកអំណោយរបស់ក្រសួងសេដ្ឋកិច្ច និងហិរញ្ញវត្ថុ ជូនវីរៈយុទ្ធជននៃវរសេនាតូចអន្តរាគមន៍លេខ ៣៩៥ (អតីត៤១) ចំណុះយោធភូមិភាគ៤ និងវរសេនាតូចនគរបាលការពារព្រំដែនគោកលេខ១០៥ ។
ពិធីត្រូវបានធ្វើឡើងនៅទីបញ្ជាការវរសេនាតូចនគរបាលការពារព្រំដែនគោកលេខ១០៥ ឈរជើងនៅ តំបន់មុំបីស្ថិតក្នុងស្រុកជាំក្សាន្ត ខេត្តព្រះវិហារ ដោយមានការចូលរួមពីលោក គោស៊ុ ប៊ុនសឿត អភិបាលរងខេត្តព្រះវិហារផងដែរ។
ជាមួយការនាំយកប្រសាសន៍ផ្តាំផ្ញើសួរសុខទុក្ខពីលោកអគ្គបណ្ឌិតសភាចា្យ អូន ព័ន្ធមុនីរ័ត្ន ជូនចំពោះនាយទាហាន នាយទាហានរង និងពលទាហាន នាយនគរបាល នាយនគរបាលរង និង ពលនគរបាលហើយនោះ លោក ស្តើង សុខុម បានវាយតម្លៃខ្ពស់ចំពោះវីរភាពអង់អាចក្លាហានរបស់នាយទាហាន នាយទាហានរង ពលទាហាន នាយនគរបាល នាយនគរបាលរង និង ពលនគរបាលទាំងអស់ ដែលបានបំពេញតួនាទី និងភារកិច្ចរបស់ខ្លួនក្នុងការការពារបូរណភាពទឹកដី និងអធិបតេយ្យភាពជាតិឱ្យបានគង់វង់រួមចំណែកយ៉ាងធំធេងក្នុងការរក្សានូវសុខសន្តិភាពជូនជាតិ និងប្រជាជន ។
លោកបណ្ឌិត ស្តើង សុខុម ក៏បានលើកឡើងផងដែរថា ពីការបង្កើតឱ្យមានការចងសម្ព័ន្ធមេត្រីភាពរវាងក្រសួង-ស្ថាប័ន ជាមួយគ្រប់បណ្តាអង្គភាពតាមព្រំដែន គឺបង្ហាញឱ្យឃើញពីស្មារតីសាមគ្គីភាពនិងវប្បធម៌ចែករំលែករវាងសមរភូមិមុខ និងសមរភូមិក្រោយក្រោមបុព្វហេតុរួមគ្នា គឺរក្សានូវសុខសន្តិភាពស្ថេរភាពនយោបាយ សណ្តាប់ធ្នាប់សាធារណៈ និងការអភិវឌ្ឍប្រកបដោយសក្តានុពល និងចីរភាពសម្រាប់ថ្ងៃនេះថ្ងៃស្អែក និងទៅថ្ងៃអនាគតដ៏យូរអង្វែង។
លោក ក៏បានប្រកាសបន្តពង្រឹងពង្រីកចំណងមេត្រីភាពជាមួយវរសេនាតូចអន្តរាគមន៍លេខ៣៩៥ ចំណុះយោធភូមិភាគ៤និងវរសេនាតូចនគរបាលការពារព្រំដែនគោកលេខ១០៥ ឱ្យកាន់តែរឹងមាំថែមមួយកម្រិតទៀត។
ជាមួយគ្នានេះលោករដ្ឋលេខាធិការ ក៏បានសម្តែងនូវការគោរពដឹងគុណជូនចំពោះនាយទាហាន នាយទាហានរង ពលទាហាន នាយនគរបាល នាយនគរ បាលរង និងពលនគរបាលគ្រប់រូប ដែលបានគាំទ្រយ៉ាងពេញទំហឹងចំពោះគោលនយោបាយរបស់រាជរដ្ឋាភិបាល និងគោរពដោយម៉ឹងម៉ាត់នូវរដ្ឋធម្មនុញ្ញបទប្បញ្ញត្តិច្បាប់ និង បទបញ្ជាទាំងឡាយ ដែលរាជរដ្ឋាភិបាលបានដាក់ចេញ ហើយបានប្រែក្លាយខ្លួនជាកងទ័ពមួយប្រកបដោយសមត្ថភាព ជាកងទ័ពដែលមានវិន័យ កិត្តិយស សេចក្តីថ្លៃថ្នូរស័ក្តិសមជាកូនចៅដ៏ពិតប្រាកដរបស់ប្រជាជនហ៊ានពលីជីវិតដើម្បីជាតិមាតុភូមិ។
លោក ស្តើង សុខុម ក៏បានគូសរំលេចដូច្នេះថា «កងទ័ព គឺជាខឿនការពារជាតិរបស់ប្រជាជន។ ដូចនេះយើងត្រូវរួមគ្នាបន្តថែរក្សានិងអនុវត្តន៍នូវគោលនយោបាយ ខឿនការពារជាតិរបស់ប្រជាជនឱ្យបានជាប់លាប់។ ព្រោះកងទ័ពគឺជាកូនចៅរបស់ប្រជាជន ហើយកើតចេញពីប្រជាជនដូចនេះអ្វីៗទាំងអស់ត្រូវធ្វើឱ្យស្របទៅនឹងផលប្រយោជន៍របស់ប្រជាជន ការពារផលប្រយោជន៍របស់ប្រជាជន គឺការពាររាជរដ្ឋាភិបាលស្របច្បាប់ដែលកើតចេញពីការបោះឆ្នោត»។
លោក សុខុម បានបន្ថែមថា «កងទ័ព គឺជាចំណុចស្នូលនៅក្នុងមាគ៌ាប្រជាធិបតេយ្យប្រជាជន ហើយដោយសារតែខឿនការពារជាតិរបស់ប្រជាជននេះហើយដែលយើងទទួលបានជោគជ័យជាបន្តបន្ទាប់ក្នុងការទប់ស្កាត់ការប៉ុនប៉ងធ្វើបដិវត្តន៍ព័ណ៌ និងទប់ស្កាត់បានរាល់ការឈ្លានពានពីបរទេសផងដែរ»។
នៅចំពោះមុខកងកម្លាំងការពារព្រំដែននេះ លោកបណ្ឌិត ស្តើង សុខុម ក៏បានលើកបង្ហាញនូវវីរភាពរបស់សម្តេចតេជោ ហ៊ុន សែន ដែលបានធ្វើពលីកម្មយ៉ាងអង់អាចក្លាហានក្នុងការរំដោះ និងដឹកនាំកសាងកម្ពុជាពោរពេញដោយមោទនភាពនាពេលបច្ចុប្បន្ន។
លោកបានថ្លែងថា «យើងទាំងអស់គ្នាពិតជាមានមោទនភាពខ្លាំងណាស់ក្រោមការដឹកនាំប្រកបដោយគតិបណ្ឌិតរបស់សម្តេចអគ្គមហាសេនាបតីតេជោ ហ៊ុន សែន នាយករដ្ឋមន្ត្រីនៃព្រះរាជាណាចក្រកម្ពុជា បានធ្វើឱ្យប្រទេសជាតិរបស់យើងសម្រេចបានសមិទ្ធផលសំខាន់ៗជាច្រើន។ ជាពិសេស គឺសុខសន្តិភាព និង ការបង្រួបបង្រួមជាតិដែលមិនធ្លាប់មានក្នុងរយៈពេលជាង ៥០០ ឆ្នាំចុងក្រោយនេះ»។
លោក ស្តើង សុខុម បានលើកឡើងថា នយោបាយឈ្នះ-ឈ្នះ និងការបន្តអនុវត្តនូវយុទ្ធសាស្រ្តចតុកោណដំណាក់ទាំង៤ដំណាក់កាល បានធ្វើឲ្យកម្ពុជា អាចរក្សាបាននូវកំណើនសេដ្ឋកិច្ចជាមធ្យម ៧% ក្នុងមួយឆ្នាំអស់រយៈពេលជាង ១ទសវត្សរ៍, សុខសន្តិ ភាពពេញលេញ ឯកភាពទឹកដី ឯកភាពជាតិ ស្ថិរភាពនយោបាយ ស្ថិរភាពម៉ាក្រូសេដ្ឋកិច្ច និរន្តរភាពនៃស្ថាប័នរដ្ឋ។
លោកបន្តថា សុខសុវត្ថិភាព សណ្តាប់ធ្នាប់សង្គមដ៏ល្អប្រសើរនៅទូទាំងប្រទេសគឺជាសក្ខីភាពនៃការឈានឡើងរបស់កម្ពុជា ដោយចាប់ផ្តើមពីបាតដៃទទេនិងក្នុងដំណើរឆ្លងកាត់ដ៏វែងឆ្ងាយបត់បែន និងលំបាកជាច្រើន រាប់មិនអស់ហើយទទួលបានការសាទរ និងការទទួលស្គាល់ពីមជ្ឈមណ្ឌលជាតិនិងអន្តរជាតិដោយស្មើមុខនិងស្មើសិទ្ធិ នៅក្នុងដំណើរឆ្ពោះទៅសម្រេចឲ្យបាន នូវឋានៈជាប្រទេសមានចំណូលមធ្យមកម្រិតខ្ពស់នៅឆ្នាំ២០៣០ និងក្លាយជាប្រទេសមានចំណូលខ្ពស់នៅឆ្នាំ២០៥០។
ក្នុងឱកាសនោះលោកបណ្ឌិត ស្តើង សុខុម ក៏បានផ្តល់ការលើកទឹកចិត្តដល់នាយទាហាន នាយទាហានរង និងពលទាហាន នាយនគរបាលនាយនគរបាលរង និង ពលនគរបាលទាំងអស់ ក្រៅពីកិច្ចការការពារជាតិ ក៏ត្រូវយកចិត្តទុកដាក់លើការបង្កើនជីវភាពសម្រាប់អង្គភាពនីមួយៗ តាមរយៈការដាំដុះផលដំណាំ ចិញ្ចឹមសត្វ ចិញ្ចឹមត្រី ព្រោះក្នុងដំណាក់កាលកូវីដនេះវាមិនបានប៉ះពាល់ដល់វិស័យកសិកម្មនោះទេ វិស័យកសិកម្មកំពុងមានតម្រូវការចាំបាច់និងមានទីផ្សារសម្រាប់នាំចេញទៀតផង។
លោករដ្ឋលេខាធិការ ក៏បានក្រើនរំលឹកដល់កងកម្លាំងឱ្យខិតខំថែរក្សាសុខភាព ព្រមទាំងការហ្វឹកហាត់យុទ្ធសាស្រ្តប្រយុទ្ធជាប្រចាំដូចប្រសាសន៍របស់សម្តេចតេជោ ធ្លាប់បានលើកឡើងថា «ស៊ូបង្ហូរញើសនៅលើទីលានហ្វឹកហាត់ ប្រសើរជាងបង្ហូរឈាមនៅលើសមរភូមិ» ដើម្បីត្រៀមទប់ស្កាត់ និងឆ្លើយតបរាល់ស្ថានការណ៍នានា ដែលអាចកើតមានជាយថាហេតុ ។ ជាងនេះទៀតកងកម្លាំងទាំងអស់ ក៏ត្រូវត្រៀមលក្ខណៈដើម្បីជួយអន្តរាគមន៍សង្គ្រោះប្រជាពលរដ្ឋក្នុងករណីគ្រោះមហន្តរាយធម្មជាតិជាយថាហេតុ និង ចុងក្រោយគឺត្រូវប្តេជ្ញាការពារបូរណភាពទឹកដីឲ្យបានជាដាច់ខាតនិងត្រូវតែការពាររាជរដ្ឋាភិបាលស្របច្បាប់ដែលកើតចេញពីការបោះឆ្នោត ។
បន្ទាប់ពីសំណេះសំណាលលោកបណ្ឌិត ស្តើង សុខុម បានអញ្ជើញផ្តល់អំណោយរបស់ក្រសួងសេដ្ឋកិច្ច និងហិរញ្ញវត្ថុ ដែលមានជាថិវកា និងសម្ភារៈទៅតាមសំណូមពររបស់វរសេនាតូចអន្តរាគមន៍លេខ៣៩៥ និងវរសេនាតូចនគរបាលការពារព្រំដែនគោគលេខ១០៥ នៅទិសប្រាសាទព្រះវិហារ។ អំណោយទាំងនោះរួមមាន៖ បារីសេក, មីជាតិ, ត្រីខកំប៉ុង, នំអន្សម, ទឹកបរិសុទ្ធ, ទឹកក្រូច, ទឹកដោះគោ, ស្ករស, ថ្នាំគ្រុនក្តៅ, ថ្នាំរាគ , ប្រេងសាំង, ប្រេងម៉ាស៊ូត, អង្ករ, ស៊ីម៉ង់តិ៍, ស័ង្កសី, តេអូ () , កុំព្យូទ័រ  (  5000), ម៉ាស៊ីនព្រីនធ័រ (  26), ម៉ូទ័រទម្លាក់ក្នុងអណ្តូង, ម៉ាស៊ីនកាត់ស្មៅ, ស៊ីទែនទឹកចំណុះ ២០០០លីត្រ, សូឡា, ថ្នាំលាបឈើ, ខ្សែភ្លើង,   64, អំពូលម៉ែត្រ, ទុយោទីបជ័រ, ម៉ាស៊ីនកាណូតកម្លាំង ៨សេស, កៅអីជ័រ, កៅស៊ូតង់, ទូរដែកដាក់ឯកសារ និងប្រាក់ឧបត្ថម្ភដល់កងកម្លាំង និងអង្គភាពផងដែរ៕
(ភ្នំពេញ)៖ បុណ្យភ្ជុំបិណ្ឌ ជាពិធីបុណ្យមួយដែលធំជាងគេ នៅក្នុងចំណោមពិធីបុណ្យទាំងអស់ ចំពោះអ្នកកាន់ព្រះពុទ្ធសាសនា។ ជារៀងរាល់ឆ្នាំនៅពេលដល់ថ្ងៃខែ ដែលត្រូវប្រារព្ធ ពិធីបុណ្យភ្ជុំបិណ្ឌ គ្រប់បងប្អូនកូនចៅ សាច់ញាតិសន្ដានទាំងអស់ ទោះនៅទីជិត ឬទីឆ្ងាយ តែងតែធ្វើដំណើរទៅជួបជុំគ្នា ជាពិសេសឪពុកម្ដាយនៅស្រុកកណើត ដើម្បីរៀបចំម្ហូបអាហារ បាយសម្ល ចង្ហាន់យកទៅប្រគេនព្រះសង្ឃ ដែលគង់នៅវត្តអារាម។ ទាំងនេះ គឺជាទម្លាប់មួយដែលគេនិយមធ្វើតៗគ្នា របស់ជនជាតិខ្មែរជាយូរមកហើយ។
ពិធីបុណ្យកាន់បិណ្ឌ ភ្ជុំបិណ្ឌឆ្នាំ២០២០នេះ ប្រព្រឹត្តទៅចាប់ពីថ្ងៃ១រោច ដល់ថ្ងៃ ១៤រោច ខែភទ្របទ ត្រូវនឹងថ្ងៃទី០៣ ដល់ថ្ងៃទី១៨ ខែកញ្ញា ឆ្នាំ២០២០។
ប្រវត្តិបុណ្យភ្ជុំបិណ្ឌ
បើតាមតម្រាចារតាមប្រវត្តិសាស្ត្រនៃប្រទេសកម្ពុជា បានបង្ហាញថា ពិធីបុណ្យភ្ជុំបិណ្ឌ គឺកើតមានតាំងពីបុរាណកាលមកម្ល៉េះ។ ប៉ុន្តែទាស់ត្រង់ថា កាលពីសម័យមុនគេមិនហៅថា បុណ្យភ្ជុំទេ ដោយនៅក្នុងពិធីនេះ គេមានបែងចែកចេញជាពីរថ្នាក់។ ថ្នាក់ដំបូង គឺគេចាប់ផ្ដើមធ្វើចាប់ពីថ្ងៃ១រោច រហូតដល់ថ្ងៃ១៤រោច ជាវារកភត្ត (ភត្តធ្វើតាមថ្ងៃ) ជាបន្តបន្ទាប់។ ចំណែកមួយថ្នាក់ទៀតគេធ្វើនៅថ្ងៃ ១៥រោច ដែលគេហៅថាបុណ្យភ្ជុំ។ ពិធីបុណ្យទាំងពីរថ្នាក់នេះ បច្ចុប្បន្នត្រូវបានយើងបូកបញ្ចូលគ្នា ហើយហៅកាត់ថា ពិធីបុណ្យបិណ្ឌភ្ជុំ។
មូលហេតុដែលប្រារព្ធពិធីបុណ្យភ្ជុំ
កាលពីសម័យបុរាណកាល គេធ្វើពិធីបុណ្យនេះ គឺដើម្បីរៀបចំធ្វើសង្ឃភត្ត ទំនុកបម្រុងព្រះសង្ឃ ដែលគង់ចាំវស្សាក្នុងវត្តរយៈពេល ៣ខែ ចាប់តាំងពីថ្ងៃចូលវស្សារហូតដល់ថ្ងៃចេញវស្សា។ នៅក្នុងចំណេរកាលបុរាណបានចារថា ដោយនៅក្នុងរដូវវស្សាមានភ្លៀងធ្លាក់ជោកជាំ រលឹមពព្រិច ធ្វើឲ្យមានការលំបាកដល់ព្រះសង្ឃក្នុងពេលធ្វើគោចរ (ដើរ) បិណ្ឌបាត។ ហេតុដូច្នេះ ទើបបណ្ដាពុទ្ធបរិស័ទនាំគ្នារៀបចំពិធីនេះ ដើម្បីផ្គត់ផ្គង់ព្រះសង្ឃប្រចាំថ្ងៃរហូតដល់ថ្ងៃចេញវស្សា។ ម្យ៉ាងវិញទៀត នៅក្នុងពិធីបុណ្យនេះ គឺធ្វើឡើងដើម្បីផ្សាយឧទ្ទិសកុសលដល់ពពួក ប្រេតជនញាតិ និងញាតិទាំង ៧សណ្ដាន ព្រមទាំងតំណញាតិច្រើនមហាកប្បនោះផងដែរ តាមរយៈអនុភាពនៃសង្ឃគតាទក្ខិណាទាន ដែលរស់រងទុក្ខវេទនា កើតជាប្រេតមានកម្មពៀរជាប់ទោសធ្ងន់ រងកម្មក្រហល់ក្រហាយអត់ឃ្លានទាំងអស់នោះ បានរួចផុតពីក្ដីលំបាកសោកសៅ។
រដូវបុណ្យភ្ជុំបិណ្ឌ
ចាប់តាំងពីសម័យបុរាណកាល រហូតមកដល់បច្ចុប្បន្ននេះ ពិធីបុណ្យភ្ជុំបិណ្ឌនេះ គេតែងតែប្រារព្ធនៅក្នុងរដូវវស្សា ព្រោះនៅក្នុងរដូវនេះពពួកប្រេត អាចមានឱកាសច្រើនក្នុងការស្វែងរក ចំណីអាហារជាងរដូវផ្សេងៗទាំងអស់។ ម្យ៉ាងវិញទៀតនៅក្នុងវស្សានរដូវ អាហាររបស់ពួកប្រេត ដូចជាភក់ជ្រាំ ស្លេស្ម៍ កំហាក សាកសព និងកាកសំណល់អសោចសម្បូរនៅក្នុងខែភ្លៀងផ្គរពព្រិច។ នៅក្នុងរដូវបុណ្យភ្ជុំបិណ្ឌរយៈពេល១៥ថ្ងៃនេះ មានពពួកប្រេតជន (ពួកប្រេត) សាច់ញាតិទាំងប្រាំពីរសណ្ដាន ព្រមទាំងតំណញាតិច្រើនមហាកប្ប ដែលអត់ឃ្លានអាហារអស់រយៈពេលជាច្រើនខែមកហើយនោះ ត្រូវបានរួចផុតពីការឃុំឃាំង អនុញ្ញាតឲ្យមកស្វែងរកសាច់ញាតិ នៅតាមវត្តអារាមផ្សេងៗ ដែលនាំយកចំណីអាហារផ្សេងៗ មកឧទ្ទិសកុសលឲ្យខ្លួន។ ម្យ៉ាងវិញទៀត បើតាមសម្ដីចាស់ៗបុរាណនិយាយតៗគ្នាថា ក្នុងរយៈពេល១៥ថ្ងៃ បើពពួកប្រេតជនទាំងអស់នោះ ដើរស្វែងរកញាតិចំនួន៧វត្ត នៅតែមិនឃើញនោះ ពពួកប្រេតទាំងអស់នោះនឹងស្រែកយំទន្ទ្រាំជើង ព្រោះតែការខកបំណង និងភាពស្រែកឃ្លានក្រហល់ក្រហាយក្នុងចិត្ត។ ជាពិសេសពពួកប្រេតជនទាំងអស់នោះ នឹងជេរដាក់បណ្ដាសាដល់សាច់ញាតិ កូនចៅជាមិនខាន។
ការប្រារព្ធពិធីបុណ្យបិណ្ឌភ្ជុំ
ចំពោះបុណ្យបិណ្ឌភ្ជុំនេះ បុរាណាចារ្យរាជបណ្ឌិតខ្មែរ យើងបានរៀបចំរយៈពេល១៥ថ្ងៃ ដោយចាប់គិតពីថ្ងៃទី១រោច ដល់ថ្ងៃទី១៥រោច ខែភទ្របទ ជាពិធីមួយសម្រាប់ឧទ្ទិសកុសល ទៅដល់ប្រេតជនញាតិដែលបានស្លាប់ទៅ។ នៅក្នុងរយៈពេល ១៤ថ្ងៃ នៃការកាន់បិណ្ឌ ឬដាក់បិណ្ឌនេះ ពុទ្ធបរិស័ទចំណុះជើងវត្តទាំងអស់ ជាពិសេសក្រុមនីមួយៗ ដែលបានរៀបចំជា ក្រុមដោយលោកតាអាចារ្យចាត់ចែងនោះ ត្រូវបែងចែកចេញ ៣ ឬ៤ក្រុមតូចៗ ដើម្បីរៀបចំធ្វើយាគូ (បបរ) ឬធ្វើភត្តាហារជា ៣ ទៅ ៤ឆ្នាំង ស្មើនឹង ៣ ទៅ ៤មុខម្ហូប។ ពេលទូងស្គរចំណាំវស្សា អ្នកនៅក្នុងក្រុមវេននីមួយៗ ត្រូវចាប់ផ្ដើមធ្វើចង្ហាន់ ហើយយាយតាចាស់ៗ ក្នុងក្រុមវេន ត្រូវជ្រើសរើសយកផ្ទះណាមួយ ដើម្បីប្រមូលនំរៀបចំបាយបិណ្ឌ បាយបត្តបូរ។ រៀបចំរួចហើយត្រូវនាំគ្នាទៅវត្តស្ដាប់លោកសង្ឃសូត្រថ្វាយ បង្គំធម៌ សុខោ និង ធម៌បរាភវសូត្រ។
ចំណែកឯកូនចៅដែលនៅផ្ទះ ត្រូវនាំគ្នាខិតខំដុតដៃដុតជើងបបរ ឬស្លតាមមុខម្ហូបនីមួយៗ ដោយឡែកពីគ្នា។ លុះដល់ពេលព្រឹកព្រាងអរុណោទ័យ (ពេលព្រះអាទិត្យរះឡើង) ត្រូវនាំគ្នារៀប ចំខ្លួន កណ្ដៀត យួរ កាន់ ទូល រែកចង្ហាន់ទៅវត្ត។ នៅក្នុងវត្ត លោកតាអាចារ្យត្រូវរៀបចំពិធីរាប់បាត្រ នៅលើឧបដ្ឋានសាលា។ បន្ទាប់មកលោកអាចារ្យជាប្រធាន ត្រូវនាំពុទ្ធបរិស័ទវេរ (ប្រគល់) ចង្ហាន់ប្រគេនព្រះសង្ឃ វេរបាយបត្តបូរ។ល។ លុះដល់ពេលព្រះសង្ឃធ្វើបត្តានុមោទនគាថាចប់ មេវេនក្រុមនីមួយៗត្រូវរៀបចំម្ហូបអាហារ ចំណីចូលគំនាប់ជូនលោកតាអាចារ្យវត្ត ព្រមទាំងចាត់ចែងភោជ នាហារទទួលភ្ញៀវដែលអញ្ជើញទៅបុណ្យ នៅក្នុងថ្ងៃវេនរបស់ខ្លួននោះផងដែរ៕

(ភ្នំពេញ)៖ ក្រសួងសុខាភិបាល នៅព្រឹកថ្ងៃទី០៦ ខែកញ្ញា ឆ្នាំ២០២០នេះ បានចេញសេចក្តីប្រកាសព័ត៌មាន ដោយបញ្ជាក់ថា នៅថ្ងៃនេះក្រសួងមិនមានរកឃើញករណីឆ្លងជំងឺកូវីដ១៩ថ្មីនោះទេ ហើយក៏គ្មានករណីព្យាបាលជាសះស្បើយថ្មីនោះដែរ អ្នកជំងឺកំពុងសម្រាកនៅមន្ទីរពេទ្យមានចំនួន២នាក់ដដែល។
សូមជម្រាបថា គិតត្រឹមម៉ោង០៧៖០០ព្រឹក ថ្ងៃទី០៦ ខែកញ្ញា ឆ្នាំ២០២០ នៅកម្ពុជាបានរកឃើញអ្នកឆ្លងជំងឺកូវីដ១៩ ចំនួនសរុប ២៧៤នាក់ (ស្រី៥៤នាក់ និងបុរស ២២០នាក់) ក្នុងនោះចំនួនអ្នកព្យាបាលជាសះស្បើយ សរុបទូទាំងប្រទេសមានចំនួន ២៧២នាក់ (ស្រី៥៤នាក់ និងបុរស២១៨នាក់) និងអ្នកកំពុងសម្រាកព្យាបាលនៅមន្ទីរពេទ្យរដ្ឋ មានចំនួន០២នាក់៕
(ភ្នំពេញ)៖ យោងតាមរបាយការណ៍ របស់អគ្គស្នងការដ្ឋាននគរបាលជាតិឲ្យដឹងថា នៅថ្ងៃទី០៥ ខែកញ្ញា ឆ្នាំ២០២០ មានករណីគ្រោះថ្នាក់ចរាចរណ៍ នៅទូទាំងប្រទេសកើតឡើងចំនួន៦លើក បណ្ដាលឲ្យមនុស្សស្លាប់៤នាក់ និងរបួស៦នាក់។
ប្រភពព័ត៌មានដដែលបញ្ជាក់ថា មូលហេតុដែលបណ្ដាលឲ្យកើតមានគ្រោះថ្នាក់ចរាចរណ៍ ដោយសារ ល្បឿន ប្រជែង ស្រវឹង មិនគោរពសិទ្ធិ៕
(ត្បូងឃ្មុំ)៖ នៅថ្ងៃទី០៥ ខែកញ្ញា ឆ្នាំ២០២០នេះ លោកទេសរដ្ឋមន្រ្តី វ៉ា គឹមហុង ប្រធានគណៈកម្មាធិការចម្រុះកិច្ចការព្រំដែន បានដឹកនាំគណៈប្រតិភូចុះជួបប្រជាពលរដ្ឋ នៅឃុំត្រពាំងផ្លុង ស្រុកពញ្ញាក្រែក ខេត្តត្បូងឃ្មុំ ជាទីដែលលោក រ៉ុង ឈុន មុនពេលចាប់ខ្លួនបានអះអាងថា មានប្រជាពលរដ្ឋបាត់ដី ដោយសារការបោះបង្គោលព្រំដែនរវាងកម្ពុជា-វៀតណាម។
ដំណើរចុះជួបសំណេះសំណាលជាមួយប្រជាពលរដ្ឋខាងលើនេះ មានការចូលរួមពី លោក ពេជ្រ ស្រស់ ប្រធានគណបក្សយុវជនកម្ពុជា និងជាសមាជិកឧត្តមក្រុមប្រឹក្សាពិគ្រោះ និងផ្តល់យោបល់, លោក ជាម ច័ន្ទសោភ័ណ្ឌ អភិបាលខេត្តត្បូងឃ្មុំ, អ្នកសារព័ត៌មាន ព្រមទាំង មន្រ្តី កម្លាំងប្រដាប់អាវុធនៅមូលដ្ឋានជាច្រើនរូបទៀត។
បេសកកម្មនេះ បានធ្វើឡើងបន្ទាប់ពីមានការណែនាំ និងបញ្ជាពី សម្តេចតេជោ ហ៊ុន សែន នាយករដ្ឋមន្រ្តីនៃកម្ពុជា កាលពីថ្ងៃទី២៥ ខែសីហា ឆ្នាំ២០២០ ឱ្យលោកទេសរដ្ឋមន្រ្តី វ៉ា គឹមហុង ឱ្យចុះទៅជួបប្រជាពលរដ្ឋមួយចំនួន ដែលអះអាងថា បាត់ដីនៅខេត្តត្បូងឃ្មុំ កាលពីកិច្ចប្រជុំឧត្តមក្រុមប្រឹក្សាពិគ្រោះ និងផ្តល់យោបល់កន្លងទៅនេះ។
លោក វ៉ា គឹមហុង បានបញ្ជាក់ពីគោលដៅបេសកម្មរបស់ លោកយ៉ាងដូច្នេះថា៖ វត្តមានរបស់លោក នៅឃុំត្រពាំងផ្លុងពេលនេះ ដើម្បីសួរនាំប្រជាពលរដ្ឋឱ្យដឹងការពិត ដើម្បីឈានទៅរកដំណោះស្រាយចំពោះពួកគេ ហើយបេសកកម្មនេះ ធ្វើឡើងបន្ទាប់ពីមានការបញ្ជាពីសម្តេចតេជោ ហ៊ុន សែន។
ក្នុងការជួបសំណេះសំណាលជាមួយប្រជាពលរដ្ឋ១១គ្រួសារ នៅថ្ងៃនេះ លោកទេសរដ្ឋមន្រ្តី វ៉ា គឹមហុង បានសាកសួរអំពីសុខទុក្ខប្រជាពលរដ្ឋទាំងនោះ។ លោកបានផ្តល់ឱកាសឱ្យប្រជាពលរដ្ឋបញ្ចេញមតិ និងកង្វល់ ដើម្បីស្វែងរកដំណោះស្រាយ។ ជាការឆ្លើយតប ប្រជាពលរដ្ឋ១១គ្រួសារ ដែលកន្លងទៅចាញ់ការឃោសនារបស់ លោក រ៉ុង ឈុន បានអះអាងថា ពួកគាត់មិនមានការបាត់បង់ដី ដោយសារការបោះបង្គោលព្រំដែនឡើយ ហើយកន្លងទៅពួកគាត់ក៏និយាយថា មិនមានបាត់បង់ដីដែរ ប៉ុន្តែបែរជាមានសេចក្តីថ្លែងការណ៍ថា ពួកគាត់បាត់បង់ដីទៅវិញ។
លោកស្រី ហាក់ ម៉ៃហ៊ន រស់នៅភូមិត្រពាំងផ្លុង ឃុំត្រពាំងផ្លុង ស្រុកពញ្ញាក្រែក ខេត្តត្បូងឃ្មុំ បានបញ្ជាក់ប្រាប់បណ្តាញព័ត៌មាន   ឱ្យដឹងថា លោកស្រីពិតជាបានជួប លោក រ៉ុង ឈុន មែនកាលពីខែកក្កដា កន្លងទៅនេះ ប៉ុន្តែនៅពេលដែលជួបនោះ លោកស្រីមិនបាននិយាយថា បាត់ដីនោះទេ។
លោកស្រីបានអះអាងថា ដីរបស់លោកស្រី នៅខាងលិចខ្សែក្រវ៉ាត់ព្រំដែនកម្ពុជាំ-វៀតណាម ដែលពេលនេះកំពុងទទួលអំណោយផលពីការអភិវឌ្ឍនៅព្រំដែន ដូចជាការធ្វើផ្លូវ និងកសាងហេដ្ឋារចនាសម្ព័ន្ធផ្សេងៗផងដែរ ហើយដីនេះមិនបានបាត់ដូចអ្វីដែលលោករ៉ុង ឈុន ថ្លែងការណ៍នោះទេ។
ជាមួយគ្នានេះ ពលរដ្ឋម្នាក់ទៀតឈ្មោះ ផានី ក៏បានអះអាងដែរថា ខ្លួនពុំមានការបាត់ដី ដូចការប្រកាសរបស់ លោក រ៉ុង ឈុនដែរ។ ប៉ុន្តែលោកបានសំណូមពរឱ្យរាជរដ្ឋាភិបាល ធ្វើប្លង់កម្មសិទ្ធិដីឱ្យលោកស្រី។ ទន្ទឹមនឹងនេះ លោកស្រីក៏បានស្នើសុំដី ដែលភាគីកម្ពុជានឹងទទួលបានពីការបោះបង្គោលព្រំដែន ដោយសារតែដីទាំងនោះ មិនទាន់មានម្ចាស់កម្មសិទ្ធិ ដែលនឹងក្លាយទៅជាដីរដ្ឋ នៅពេលខាងមុខនេះ។
ដោយឡែកពលរដ្ឋម្នាក់ទៀត ឈ្មោះ ឈា ធួន រស់នៅភូមិឃុំខាងលើនេះ ដែលបានចូលរួមតវ៉ាទាមទារដីជាមួយយុទ្ធនាការរបស់ លោក រ៉ុង ឈុន នៅតំបន់ព្រំដែននេះ បានបញ្ជាក់ឡើងវិញថា លោកមិនមានដីនៅតំបន់ព្រំដែននេះទេ ដោយលោកមានបងជាអ្នកមានដីនៅតំបន់ព្រំដែននេះ ហើយដីរបស់បងលោក ក៏មិនបានបាត់បង់ដែរ។
លោកពេជ្រ ស្រស់ ប្រធានគណបក្សយុវជនកម្ពុជា បានវាយតម្លៃថា ចំពោះករណីនេះ ប្រជាពលរដ្ឋមិនបានបាត់ដីទេ ប៉ុន្តែគាត់អាចចាញ់បោក ការញុះញង់របស់ជនមួយចំនួន។
លោកបានអះអាងថា «ខ្ញុំក្តាប់បានថា នៅពេលដែលគណៈកម្មាធិការព្រំដែន ដឹកនាំដោយ ឯកឧត្តមទេសរដ្ឋមន្រ្តី វ៉ា គឹមហុង គាត់បានបោះបង្គោលហើយ វាមានដីសល់ដែលមិនមានម្ចាស់ ប៉ុន្តែដីដែលសល់នេះជាដីរបស់រដ្ឋទេ ហើយដោយសារពលរដ្ឋឃើញដីនោះ គឺគិតថាដីនេះមិនមាននរណាកាន់កាប់ គាត់ក៏ស្នើសុំក្រសួងរៀបចំដែនដី ឱ្យកាត់ទៅឱ្យគាត់»។
លោកទេសរដ្ឋមន្រ្តី វ៉ា គឹមហុង បានសំណូមពរដល់ពលរដ្ឋ ឱ្យបន្តជឿជាក់លើ រាជរដ្ឋាភិបាល ក្នុងការដោះស្រាយបញ្ហាព្រំដែន ដោយរាជរដ្ឋាភិបាលធានា មិនឱ្យមានការបាត់បង់ឡើយ ជាមួយនឹងការធ្វើការប្រកបដោយភាពម៉ត់ចត់ និងស្មារតីការពារបូរណភាពទឹកដី។
លោកបានបញ្ជាក់ថា ៖ «យើងមិនមែនធ្វើលេងសើចទេ ធ្វើការងារព្រំដែនមានថ្នាក់ជាតិ ថ្នាក់ខេត្ត ថ្នាក់កណ្តាលថ្នាក់មូលដ្ឋាន ដូច្នេះយើងដឹង នរណាធ្វើអ្វីៗក៏យើងដឹងដែរ ដូច្នេះខ្ញុំសូមឱ្យប្រជាពលរដ្ឋយើងជឿជាក់ នៅលើអ្វីដែលរាជរដ្ឋាភិបាលខិតខំធ្វើ ដែលយើងធ្វើនេះធ្វើដោយម៉ត់ចត់ ធ្វើដោយត្រឹមត្រូវ ដោយស្មារតីការពារបូរណភាពទឹកដី មិនឱ្យបាត់ ដូចសម្តេចតេជោ លោកបានមានប្រសាសន៍ថា ១មីលីម៉ែត្រ ក៏លោកមិនឱ្យបាត់ទេ»។
អភិបាលខេត្តត្បូងឃ្មុំ លោក ជាម ច័ន្ទសោភ័ណ្ឌ បានថ្លែងអំណរគុណដល់ លោកទេសរដ្ឋមន្រ្តី វ៉ា គឹមហុង និង លោកស្រី កុយ ពិសី ដែលបានចុះដោះស្រាយ និងពន្យល់ប្រជាពលរដ្ឋទាំងអស់ ហើយអ្វីដែលលោករីករាយ គឺពលរដ្ឋខ្មែរបានបញ្ជាក់ច្បាស់ថា ដីមិនមានបាត់បង់ទេ មានតែកើតឡើងថែមទៀត ក្រោមការដឹកនាំរបស់សម្តេចតេជោ នាយករដ្ឋមន្រ្តី។
លោកបានបន្តទៀតថា៖ «អ្វីដែលយើងមានព្រំប្រទល់ និងខណ្ឌសីមាជាក់លាក់នេះហើយ ក្នុងនាមរដ្ឋបាលខេត្ត ខ្ញុំនឹងជម្រាបជូនបងប្អូនដើម្បីធ្វើការអភិវឌ្ឍ ធ្វើស្រែធ្វើចម្ការទៅ បើយើងមានដីពិតប្រាកដហើយ ព្រោះកន្លងទៅចំណុចខ្លះយើងមិនហ៊ានទេ ឥឡូវនេះយើងមានព្រំដែនពិតប្រាកដជាមួយប្រទេសជិតខាង បានក្លាយជាឱកាសមាស សម្រាប់បងប្អូនរបស់យើង ហើយការអភិវឌ្ឍប្រទេសជាតិរបស់យើងនេះហើយ បានធ្វើឱ្យដីរបស់យើងគ្រប់កន្លែងកើនឡើងតម្លៃ»។
លោកបន្តថា ការកើនឡើងតម្លៃដីនេះ បានរួចចំណែកធ្វើឱ្យប្រជាពលរដ្ឋខ្មែរ មានជីវភាពធូរធាផងដែរ។
ព្រំដែនខេត្តត្បូងឃ្មុំ កាលពីពេលថ្មីៗនេះ ត្រូវបានអ្នកគាំទ្រអតីតក្រុមប្រឆាំង លោក រ៉ុង ឈុន និង លោក សួង សុភ័ណ្ឌ ចុះទៅញុះញង់ និងបំផុសបំផុលប្រជាពលរដ្ឋ ដើម្បីតវ៉ាចំពោះការបោះបង្គោលព្រំដែន។ ទោះជាយ៉ាងនេះក្តី ទាំងលោក រ៉ុង ឈុន និង លោក សួង សុភ័ណ្ឌ សុទ្ធតែត្រូវបានសមត្ថកិច្ចចាប់ខ្លួន ហើយតុលាការបានចោទប្រកាន់លោក រ៉ុង ឈុន ពីបទ «ញុះញង់បង្កឲ្យមាន ភាពវិកវរធ្ងន់ធ្ងរដល់សន្តិសុខសង្គម» និងចោទប្រកាន់ លោក សួង សុភ័ណ្ឌ ពីបទញុះញង់ឲ្យមានភាពវឹកវរ និងបង្ករអសន្តិសុខ ដល់សង្គមជាតិ ហើយសម្រេចឃុំខ្លួនជាបណ្តោះអាសន្ន៕
(ភ្នំពេញ)៖ ឧត្តមសេនីយ៍ឯក យឹម លាង អគ្គស្នងការរង តំណាងនាយឧត្តមសេនីយ៍សន្តិបណ្ឌិត នេត សាវឿន អគ្គស្នងការដ្ឋាននគរបាលជាតិ បានផ្ដាំផ្ញើដល់មន្ត្រីនគរបាលចរាចរណ៍រាជធានីភ្នំពេញ ជួយសម្រួលការងារចរាចរណ៍ ដល់ប្រជាពលរដ្ឋឲ្យបានល្អប្រសើរ និងកាត់បន្ថយការកកស្ទះចរាចរណ៍ ក្នុងអំឡុងពេលបុណ្យកាន់បិណ្ឌ និងភ្ជុំបិណ្ឌ។
ការផ្ដាំផ្ញើរបស់ឧត្តមសេនីយ៍ឯក បានធ្វើឡើងនៅថ្ងៃទី០៥ ខែកញ្ញា ឆ្នាំ២០២០ ក្នុងឱកាសលោកជួបសំណេះសំណាល និងចែកអំណោយរបស់នាយឧត្តមសេនីយ៍ នេត សាវឿន ដល់មន្ត្រីនគរបាលចរាចរណ៍ ៤២០នាក់ នៅនាយកដ្ឋានអង្គរក្ស នៃអគ្គស្នងការដ្ឋាននគរបាលជាតិ។
អំណោយរបស់អគ្គស្នងការនគរបាល ដែលចែកដល់មន្ត្រីនគរបាលចរាចរណ៍រាជធានីភ្នំពេញ ទាំង៤២០នាក់ ក្នុងម្នាក់ៗទទួលបានអង្ករ១បាវ និងថវិកាមួយចំនួនផងដែរ។
អគ្គស្នងការក៏សូមជូនពរបងប្អូនប្រជាពលរដ្ឋ ធ្វើដំណើរបានប្រកបដោយសុវត្ថិភាពក្នុងរដូវភ្ជុំ៕
(កំពង់ចាម)៖ លោក វេង សាខុន រដ្ឋមន្រ្តីក្រសួងកសិកម្ម រុក្ខាប្រមាញ់ និងនេសាទ និងសហការី នៅថ្ងៃទី០៥ ខែកញ្ញា ឆ្នាំ២០២០នេះ បានអញ្ជើញមកពិនិត្យ ការលូតលាស់ ដាំដំឡូងមីពូជ 50 ដែលលោករដ្ឋមន្ដ្រី បានដាំកាលពីថ្ងៃទី៣០ ខែឧសភា នៅកសិដ្ឋានផលិតពូជដំណាំដីខ្ពស់ចំការលើ ក្នុងខេត្តកំពង់ចាម។
រយៈពេល៣ខែ ឃើញថា ដំណាំដំឡូងមី កំពុងលូតលាស់បានល្អ លោករដ្ឋមន្ត្រី វេង សាខុន រីករាយទទួលយកនូវលទ្ធផល សាកពិសោធន៍ពូជដំឡូងមីនេះ យោងទៅលើកម្រិតលូតលាស់ល្អ និងគ្មានជំងឺឆ្លង ប៉ុន្តែត្រូវរង់ចាំពិនិត្យមើលទិន្នផល នៅរដូវប្រមូលផលខាងមុខទើបធ្វើ ការវាយតម្លៃជារួមលើលក្ខណសម្បត្តិ របស់ពូជ 50 នេះបាន មុនធ្វើការពង្រីកពូជ និងផ្សព្វផ្សាយជូនកសិករ។
ឆ្លៀតយកឱកាសនេះ លោករដ្ឋមន្ត្រី វេង សាខុន បានជួបសំណេះសំណាលជាមួយមន្រ្តី បុគ្គលិក កម្មករបម្រើការក្នុងកសិដ្ឋានចំនួន៨៦នាក់ (ខ្លះជាមន្រ្តីចូលនិវត្តន៍) ភាគច្រើនជាស្រ្តី អំពីបញ្ហាជីវភាព ការងារស្នូលក្នុងកសិដ្ឋាន និងការងារបន្ទាប់បន្សំផ្សេងទៀត ដែលចូលរួមចំណែកផ្គត់ផ្គង់ឲ្យជីវភាពប្រចាំថ្ងៃ ហើយបាននាំយក បណ្តាំសាកសួរសុខទុក្ខរបស់សម្តេចតេជោ ហ៊ុន សែន នាយករដ្ឋមន្រ្តី និងសម្តេចកិត្តិព្រឹត្តបណ្ឌិត និងជូនពរឲ្យបងប្អូនជាមន្រ្តី បុគ្គលិក កម្មករគ្រប់ក្រុមគ្រួសារ ឲ្យជួបតែសេចក្តីសុខ សេចក្តីចម្រើន និងចៀសឆ្ងាយពីជំងឺឆ្លងកូវីដ-១៩។
ចំពោះតម្លៃនៃការលះបង់របស់បងប្អូន ដែលនៅបម្រើការក្នុងកសិដ្ឋាននេះ (ខ្លះតាំងពីឆ្នាំ១៩៧៩) លោករដ្ឋមន្ត្រី វេង សាខុន បានផ្តល់កំលាំងចិត្ត និងកោតសរសើរ ចំពោះស្មារតីលះបង់ យ៉ាងជ្រាលជ្រៅបំផុតនេះ។ ដោយឡែក ចំពោះការងារបច្ចេកទេស លោកស្នើឲ្យមន្រ្តីកសិដ្ឋាន យកចិត្តទុកដាក់បង្កើនចំណេះដឹង បច្ចេកទេសទាក់ទងការបង្កាត់ជ្រើសរើស បន្សុតពូជដំណាំតំបន់ដីខ្ពស់គ្រប់ប្រភេទ ដើម្បីធ្វើការផ្សព្វផ្សាយពូជដំណាំ និងបច្ចេកទេសជូនកសិករនៅទូទាំងតំបន់នេះ ទទួលបានប្រសិទ្ធភាពផលិតកម្ម និងសេដ្ឋកិច្ចខ្ពស់។
ក្នុងខណៈនេះ លោករដ្ឋមន្ដ្រី វេង សាខុន ក៏បានក្រើនរំលឹកឲ្យមន្រ្តី បុគ្គលិក កម្មករយកចិត្តទុកដាក់ថែរក្សាសុខភាព ជាពិសេសអនុវត្ត ឲ្យបានតាមការណែនាំ របស់ក្រសួងសុខាភិបាល។
តាមរបាយការណ៍របស់អគ្គនាយកដ្ឋានកសិកម្ម បានឲ្យដឹងថា ពូជ 50 និងពូជ ៨១ បានទិញពីវិទ្យាស្ថានអភិវឌ្ឍពូជដំឡូងមី () ប្រទេសថៃ ដែលជាពូជដំឡូង មីធន់ នឹងជំងឺម៉ូសាអ៊ិចមកធ្វើការដាំដុះ ក្នុងគោលបំណង ពង្រីកដើមពូជសម្រាប់ផ្សព្វផ្សាយបន្ត ដល់ប្រជាពលរដ្ឋ។ តាមរយៈលទ្ធផលដាំសាកល្បង បានបង្ហាញថា ពូជទាំងពីរនេះ ជាពូជធន់នឹងជំងឺម៉ូសាអ៊ិច ដែលផលប៉ះពាល់មានកម្រិតត្រឹមតែប្រមាណ១-៥%ប៉ុណ្ណោះ បើប្រៀបធៀបជាមួយពូជ នាំពីប្រទេសវៀតណាម និងចិន ដែលអគ្គនាយកដ្ឋានបានដាំសាកពិសោធន៍ក្នុងកសិដ្ឋាននេះ។
បច្ចុប្បន្ន កសិដ្ឋានបានដាំពូជនេះ បាន៨០ហិកតា ទុកពង្រីកពូជបន្ថែម។
សូមជម្រាបថា ការដាំសាកពិសោធន៍ស្រាវជ្រាវនេះ ត្រូវបានទទួលបានការជួយឧបត្ថម្ភ ពីកម្មវិធីខ្សែសង្វាក់តម្លៃកសិកម្មកម្ពុជា ហៅកាត់ថា  របស់រដ្ឋាភិបាលអូស្រ្តាលី។ ក្នុងកសិដ្ឋាន ក៏បាននិងកំពុងផលិតពូជពោត និងសណ្តែកសៀងផងដែរ៕
(ភ្នំពេញ)៖ ជនជាតិខ្មែរ និងជនជាតិនីហ្សេរីយ៉ា សរុបចំនួន៤នាក់ ត្រូវបានសាលាដំបូងរាជធានីភ្នំពេញ ចេញដីកាឃុំខ្លួន នៅថ្ងៃទី០៥ ខែកញ្ញា ឆ្នាំ២០២០នេះ ពីបទឆបោក និងសម្អាតប្រាក់ ក្រោយពីកម្លាំងនាយកដ្ឋានប្រឆាំងបទល្មើសបច្ចេកវិទ្យា នៃអគ្គស្នងការដ្ឋាននគរបាលជាតិ តាមស្រាវជ្រាវ ហើយឈានទៅដល់ការចាប់ខ្លួន ជាបន្ដបន្ទាប់។
សូមបញ្ជាក់ថា កាលពីនៅថ្ងៃទី២៩ ខែសីហា ឆ្នាំ២០២០ ក្រោយពីបានទទួលបណ្តឹង និងទទួលបញ្ជាពីនាយឧត្តមសេនីយ៍សន្ដិបណ្ឌិត នេត សាវឿន អគ្គស្នងការនគរបាលជាតិ, នាយឧត្តមសេនីយ៍ ឆៃ ស៊ីណារឹទ្ធ អគ្គស្នងការរងទទួលផែនសន្តិសុខ, ឧត្ដមសេនីយ៍ឯក ឌី វិជ្ជា អគ្គស្នងការរង និងជាប្រធាននាយកដ្ឋាន កណ្តាលសន្តិសុខ ក្រោមការដឹកនាំបញ្ជាផ្ទាល់ពីឧត្តមសេនីយ៍ឯក ជា ពៅ ប្រធាននាយកដ្ឋាន ដោយមានការសម្របសម្រួលពីលោកស្រី ព្រះរាជអាជ្ញារង នៃអយ្យការអមសាលាដំបូងរាជធានីភ្នំពេញ។
កម្លាំងនាយកដ្ឋានប្រឆាំងបទល្មើសបច្ចេកវិទ្យា សហការជាមួយកម្លាំងអធិការដ្ឋាននគរបាលខណ្ឌឬស្សីកែវ និងកម្លាំងអធិការដ្ឋាននគរបាលខណ្ឌមានជ័យ នៃស្នងការដ្ឋាននគរបាលរាជធានីភ្នំពេញ បានធ្វើការនាំខ្លួនជនសង្ស័យជាបន្តបន្ទាប់ ចំនួន៤នាក់រួមមាន ១៖ ឈ្មោះ ប៊ុន ស្រីឡែន ភេទស្រី អាយុ៣១ឆ្នាំ ជនជាតិខ្មែរ, ២៖ ឈ្មោះ   ភេទប្រុស ជនជាតិនីហ្សេរីយ៉ា, ៣៖ ឈ្មោះ    ភេទស្រី ជនជាតិនីហ្សេរីយ៉ា និង៤៖ ឈ្មោះ   ភេទប្រុស អាយុ៤៦ឆ្នាំ ជនជាតិនីហ្សេរីយ៉ា ពាក់ព័ន្ធនឹងករណី «ឆបោក និងសម្អាតប្រាក់» នាំមកកាន់នាយកដ្ឋានប្រឆាំងបទល្មើសបច្ចេកវិទ្យា ដើម្បីកសាងសំណុំរឿងបញ្ជូន ទៅសាលាដំបូងរាជធានីភ្នំពេញ ចាត់ការតាមផ្លូវច្បាប់។
តាមការបញ្ជាក់ពីសមត្ថិកច្ចជំនាញ បានឲ្យដឹងថា ក្រុមជនសង្ស័យបានធ្វើការឆបោកប្រាក់ តាមការទំនាក់ទំនងតាមបណ្តាញសង្គម ដោយលួងលោមបោកបញ្ចោត មនោសញ្ចេតនា ពីប្រជាពលរដ្ឋនៅក្នុងប្រទេស និងជនបរទេសក្រៅប្រទេស ឲ្យផ្ញើប្រាក់មកឲ្យខ្លួននៅប្រទេសកម្ពុជា តាមរយៈភ្នាក់ងារផ្ញើ និងដកប្រាក់ និងធនាគារ មួយចំនួន បន្ទាប់ពីដកប្រាក់បានហើយ ជនសង្ស័យក៏ផ្ញើប្រាក់នោះ ទៅបក្ខពួកផ្សេងៗដែលមានក្បាលម៉ាស៊ីនដឹកនាំ និងអង្គការចាត់តាំងដោយទទួលបានភាគលាភ ទៅតាមតួនាទីរៀងៗខ្លួន រួចមេក្លោងបានបង្កើតមូលនិធិ ដើម្បីទទួលប្រាក់នៃបទល្មើសនោះទៅទិញ អចលនទ្រព្យ និងបើកអាជីវកម្មផ្សេងៗ ដើម្បីទៅបំលែងជា ហិរញ្ញប្បទាន ស្របច្បាប់ រួចបន្តផ្ញើប្រាក់ទាំងនោះ ទៅប្រទេសរបស់ពួកគេវិញ ក្នុងគោលបំណង ដើម្បីសម្អាតប្រាក់ ដែលបានមកពីអំពើឆបោក។
បច្ចុប្បន្ន ជនដែលត្រូវចោទទាំង៤នាក់ ត្រូវបានចៅក្រមស៊ើបសួរ បានចេញដីកាបង្គាប់ឲ្យឃុំខ្លួន និងឲ្យភ្នាក់ងារមានសមត្ថកិច្ច នៃកម្លាំងនគរបាលនាយកដ្ឋាន ប្រឆាំងបទល្មើសបច្ចេកវិទ្យា ធ្វើការនាំខ្លួនទៅមណ្ឌលអប់រំកែប្រែទី១ (ម១) ហើយ។
ឧត្តមសេនីយ៍ឯក ជា ពៅ ប្រធាននាយកដ្ឋាន សូមក្រើនរំឭកដល់បងប្អូនប្រជាពលរដ្ឋ ឲ្យមានការប្រុងប្រយ័ត្នខ្ពស់ ចំពោះក្រុមជនឆបោក បើមានករណីនេះកើតឡើង សូមមកដាក់ពាក្យបណ្តឹង នៅនាយកដ្ឋានប្រឆាំងបទល្មើសបច្ចេកវិទ្យា៕
(កណ្ដាល)៖ នៅថ្ងៃសៅរ៍ ទី០៥ ខែកញ្ញា ឆ្នាំ២០២០ នៅសាលប្រជុំ នៃទីស្នាក់ការគណបក្សប្រជាជនកម្ពុជា ស្រុកល្វាឯម ខេត្តកណ្តាល មានរៀបចំកិច្ចប្រជុំ បូកសរុបលទ្ធផលការងារឆមាសទី១ និងលើកទិសដៅសម្រាប់អនុវត្តបន្តឆមាសទី២ ឆ្នាំ២០២០ របស់គណបក្សស្រុក និងក្រុមការងារថ្នាក់កណ្តាល ចុះជួយមូលដ្ឋានទាំង ១៥ឃុំ ស្រុកល្វាឯម ខេត្តកណ្តាល។
កិច្ចប្រជុំនេះ ក្រោមអធិបតីភាពលោក គង់ វិបុល អនុប្រធានទី១ នៃគណអចិន្ត្រៃយ៍ក្រុមការងារថ្នាក់កណ្តាល ចុះជួយស្រុកល្វាឯម ទទួលបន្ទុកជាប្រធានសម្របសម្រួល ការងារ ក្រុមការងារថ្នាក់កណ្តាល ចុះជួយឃុំទាំង១៥ ទូទាំងស្រុកល្វាឯម តំណាងអគ្គបណ្ឌិតសភាចារ្យ អូន ព័ន្ធមុនីរ័ត្ន ឧបនាយករដ្ឋមន្ត្រី រដ្ឋមន្ត្រីក្រសួងសេដ្ឋកិច្ច និងហិរញ្ញវត្ថុ និងជាប្រធានក្រុមការងារថ្នាក់កណ្តាលចុះជួយខេត្តកណ្តាល និងចុះជួយស្រុកខ្សាច់កណ្តាល ស្រុកល្វាឯម និងស្រុកកៀនស្វាយ។
ក្នុងពិធីនេះ ដោយមានការចូលរួមរបស់ លោក-លោកស្រី ប្រធាន-អនុប្រធាន ក្រុមការងារថ្នាក់កណ្តាលចុះជួយឃុំទាំង១៥ និងសមាជិកគណបក្សប្រមាណ ២០០នាក់។
កិច្ចប្រជុំ បូកសរុបលទ្ធផលការងារឆមាសទី១ និងលើកទិសដៅសម្រាប់អនុវត្តបន្តឆមាសទី២ ឆ្នាំ២០២០ របស់គណបក្សស្រុក និងក្រុមការងារថ្នាក់កណ្តាល ចុះជួយមូលដ្ឋានទាំង ១៥ឃុំ ស្រុកល្វាឯម ខេត្តកណ្តាល ខាងលើនេះ មានខ្លឹមសារសំខាន់ៗ រួមមាន៖* បានបូកសរុបលទ្ធផលការងារ ដែលគណបក្សស្រុក និងក្រុមការងារថ្នាក់កណ្តាល ចុះជួយឃុំទាំង១៥ ក្នុងស្រុកល្វាឯមសម្រេចបាន ក្នុងឆមាសទី១ ឆ្នាំ២០២០ និងផ្សព្វផ្សាយនូវទិសដៅ សម្រាប់អនុវត្តបន្តសម្រាប់ឆមាសទី២ ឆ្នាំ២០២០ (កម្រងឯកសារ បានចែកជូន ដល់សមាជិក-សមាជិកា ដែលបានចូលរួម ដើម្បីអនុវត្ត និងផ្សព្វផ្សាយបន្ត)
* នៅក្នុងកិច្ចប្រជុំពេញអង្គរបស់គណៈរដ្ឋមន្ត្រី សម្តេចតេជោ បានបញ្ជាក់ថា សម្តេចមានសុខភាព ទាំងផ្លូវកាយ និងផ្លូវចិត្ត ដែលផ្តល់លទ្ធភាពឲ្យសម្តេច បន្តដឹកនាំ ប្រទេសយ៉ាងតិច១០ឆ្នាំទៀត បានធ្វើឲ្យសមាជិក-សមាជិកា មានក្តីត្រេកអរអនេកកប្បការ និងបង្ហាញនូវក្តីសាទរ គាំទ្រ និងពេញចិត្តយ៉ាងខ្លាំង ព្រោះវត្តមាន របស់សម្តេចតេជោ គឺនឹងបន្តរក្សាបាននូវ សុខសន្តិភាព ការអភិវឌ្ឍន៍គ្រប់វិស័យ និងជំរុញកំណើនសេដ្ឋកិច្ច ព្រមទាំងលើកតម្កើងកិត្យានុភាព និងឯករាជ្យភាពកម្ពុជា ទាំងកម្រិតជាតិនិងក្នុងឆាកអន្តរជាតិ។
លោក គង់ វិបុល បានបញ្ជាក់ថា សមិទ្ធផលសម្រេចបាននានា ទទួលបានពីការអនុវត្តជោគជ័យនៃកម្មវិធីនយោបាយ និងយុទ្ធសាស្ត្រចតុកោណដំណាក់កាលទី៤ របស់រាជរដ្ឋាភិបាលនីតិកាលទី៦ ក្រោមការដឹកនាំប្រកបដោយគតិបណ្ឌិតរបស់សម្តចតេជោ និងការដឹកនាំយ៉ាងយកចិត្តទុកដាក់ របស់លោកអគ្គបណ្ឌិតសភាចារ្យ ដែលញាំងឲ្យស្រុកល្វាឯម មានការីកចម្រើនគួរឲ្យកត់សម្គាល់។
លោក គង់ វិបុល បានក្រើនរំលឹកមួយចំនួនរួមមាន៖
១៖ បន្តសហការការងារចុះជួយមូលដ្ឋាន និងការចុះផ្សព្វផ្សាយគោលនយោបាយគណបក្ស និងអនុវត្តសម្រេចឲ្យបាន នូវផែនការសម្រាប់ឆមាសទី២ ឆ្នាំ២០២០២៖ ទប់ស្កាត់បានទាន់ពេលវេលា នូវឧបាយកលពិសពុលរបស់ពួកអមិត្ត ប្រឆាំងផ្កាប់មុខ៣៖ ទោះបីជាប្រទេសកម្ពុជាពុំមានករណីឆ្លងជំងឺកូវីដ-១៩ថ្មី និងអាចគ្រប់គ្រងស្ថានការណ៍បានយ៉ាងណាក៏ដោយ ក៏ត្រូវប្រកាន់ខ្ជាប់នូវគោលការណ៍អនាម័យ និងការរក្សាគម្លាតសង្គម តាមការណែនាំរបស់ក្រសួងសុខាភិបាល ដើម្បីចូលរួមទប់ស្កាត់ការឆ្លងរីករាលដាលនៃជំងឺកូវីដ-១៩ ជាអតិបរមា៤៖ បន្តអនុវត្តយុទ្ធសាស្ត្រ «រក្សាចាស់ និងបង្កើតថ្មី»៖ រក្សាសមាជិកគណបក្សដែលមានស្រាប់ និងទាក់ទាញ សមាជិកបន្ថែមទៀត៥៖ បន្តសកម្មភាពចុះជួយមូលដ្ឋាន និងការយកចិត្តទុកដាក់ចំពោះ សុខទុក្ខប្រជាពលរដ្ឋ គឺត្រូវអនុវត្តដូចភ្លៀងរលឹម និងត្រៀមខ្លួនសម្រាប់ការបោះឆ្នោតថ្នាក់ឃុំ និងថ្នាក់ជាតិ ដែលខិតជិតមកដល់ក្នុងឆ្នាំ២០២២ និង២០២៣ ខាងមុខ៦៖ ចូលរួមថែរក្សាសមិទ្ធផលនានាដែលសម្រេចបាន និងបន្តពង្រីកបង្កើតសមិទ្ធផលថ្មីៗបន្ថែមទៀត។
តបតាមការណែនាំរបស់លោកអគ្គបណ្ឌិតសភាចារ្យ អូន ព័ន្ធមុនីរ័ត្ន ក្រុមការងារថ្នាក់កណ្តាលចុះជួយឃុំទាំង១៥ នឹងរៀបចំពីធីកាន់បិណ្ឌ (បិណ្ឌ១ ដល់ថ្ងៃភ្ជុំបិណ្ឌ) និងប្រគេនទេយ្យវត្ថុផ្សេងៗជូនព្រះសង្ឃ តាមបណ្តាវត្តនានា តាមឃុំនីមួយៗ នៃឃុំទាំង ១៥ ក្នុងស្រុកល្វាឯម ដែលនេះ ការចូលរួមចំណែកទ្រទ្រង់វិស័យ ព្រះពុទ្ធសាសនា ដែលជាសាសនារបស់រដ្ឋ៕
(កំពង់ឆ្នាំង)៖​ ព្រះមេត្តិសត្ថា​ វង្ស កុសល ព្រះរាជាគណ:ថ្នាក់កិត្តិយស និងជាព្រះអនុគណស្រុករលាប្អៀរ ខេត្តកំពង់ឆ្នាំង និងដោយមានការនិមន្ត និងចូលរួមពីលោក សរ លាង ប្រធានមន្ទីរធម្មការ និងសាសនាខេត្ត និងមន្រ្តីសង្ឃជាច្រេីនអង្គនៅរសៀលថ្ងៃទី០៤ ខែកញ្ញា ឆ្នាំ២០២០ បាននាំយកទេយ្យទាន​ចែកជូនដល់ប្រជាពលរដ្ឋងាយរងគ្រោះចំនួន៤៧គ្រួសារ​ នៅសាលាបុណ្យភូមិគោកស្តៅ ស្ថិតក្នុងភូមិគោកស្តៅ ឃុំទឹកហូត ស្រុករលាប្អៀរ ខេត្តកំពង់ឆ្នាំង។
ក្នុងឱកាសនោះព្រះមេត្តិសត្ថា វង្ស កុសល បានមានសង្ឃ ដីកាថ្លែងអំណរគុណ​ និងដឹងគុណដល់ថ្នាក់ដឹកនាំគណបក្សប្រជាជនកម្ពុជា​ ដែលបានរំដោះប្រទេសជាតិឱ្យរួចផុតពីរបបប្រល័យពូជសាសន៍ ជាពិសេសនយោបាយឈ្នះឈ្នះរបស់សម្តេចតេជោ ហ៊ុន សែន នាយករដ្ឋមន្រ្តីនៃកម្ពុជា​ និងជាប្រធានគណបក្សប្រជាជនកម្ពុជា​ ដែលបានធ្វើប្រទេសជាតិមានសុខសន្តិភាពពេញលេញ និងបន្តអភិវឌ្ឍន៍ប្រទេសកម្ពុជាឱ្យមានការរីកចម្រើនលើគ្រប់វិស័យដើរទន្ទឹមគ្នាទាំងផ្នែកពុទ្ធចក្រ និង អាណាចក្ររហូតដល់បច្ចុប្បន្ននេះ ។
ព្រះមេត្តិសត្ថា វង្ស កុសល បានមានសង្ឃដីកាបន្តថា​ ពិធីចែកអំណោយនេះ​ ដោយមើលឃើញពីការខ្វះខាត និងដើម្បីរួមចំណែកជាមួយរាជរដ្ឋាភិបាលក្នុងការលើកស្ទួយជីវភាពប្រជាពលរដ្ឋ ដែលងាយរងគ្រោះ និងរងគ្រោះដោយយថាហេតុផ្សេងៗ ក៏ដូចជាបងប្អូនប្រជាពលរដ្ឋដែលរងផលប៉ះពាល់ដោយសារជម្ងឺកូវីដ១៩ ដែលកំពុងរីករាលដាលនៅលើពិភពលោកហើយ នៅប្រទេសកម្ពុជាក៏រងផលប៉ះពាល់ជំងឺនេះផងដែរ។
ជាមួយគ្នានោះដែរលោក សរ លាង ក៏បានពាំនាំនូវប្រសាសន៍ផ្តាំផ្ញើការ សាកសួរសុខទុក្ខពីសំណាក់សម្តេចតេជោ ហ៊ុន សែន​ នាយករដ្ឋមន្រ្តីនៃកម្ពុជា និង​លោក​ ឈួរ ច័ន្ទឌឿន អភិបាលខេត្តកំពង់ឆ្នាំង ដែលកន្លងមកសម្តេចនិងលោកតែងតែគិតគូរពីសុខទុក្ខប្រជាពលរដ្ឋដែលជួបការលំបាក និងងាយរងគ្រោះគ្រប់ទីកន្លែងដោយមិនប្រកាន់ ពូជសាសន៍​ និងនិន្នាការនយោបាយឡើយ។
លោក សរ លាង ក៏បានផ្ដាំផ្ញើដល់បងប្អូនប្រជាពលរដ្ឋត្រូវបន្តចូលរួមប្រុងប្រយ័ត្នខ្ពស់បន្តទៀត​ និងធ្វើអនាម័យជាប់ជាប្រចាំ ដោយអនុវត្តតាមការណែនាំរបស់ក្រសួងសុខាភិបាល ឱ្យបានត្រឹមត្រូវ និងត្រូវអនុវត្តឱ្យបានម៉ឺងម៉ាត់នូវវិធានការបង្ការការពារ និងទប់ស្កាត់ការរីករាលដាលនៃជំងឺ -១៩ កុំឱ្យកើតក្នុងគ្រួសារ​ និងនៅក្នុងសហគមន៍ ។ សូមកុំធ្វើចំណាកស្រុកប្រថុយប្រថានដោយខុសច្បាប់ សូមចូលរួមគោរពច្បាប់ចរាចរណ៍ទាំងអស់គ្នា​ និងអប់រំកូនចៅខិតខំរៀនសូត្រជៀសឱ្យឆ្ងាយពីគ្រឿងញៀន​ និងអំពើអបាយមុខផ្សេងៗដែលសង្គមស្អប់ខ្ពើម​ និងបង្កើនមុខរបររកចំណូលប្រចាំថ្ងៃជាពិសេសរួមគ្នាថែរក្សាសន្តិភាពឱ្យបានគង់វង្ស។
សូមបញ្ជាក់ដា​ ទេយ្យទានដែលព្រះមេត្តិសត្ថា​ វង្ស កុសល និងមន្រ្តីសង្ឃសាលាអនុគណស្រុករលាប្អៀរ​ បានចែកដល់ប្រជាពលរដ្ឋងាយរងគ្រោះចំនួន៤៧គ្រួសារ​ ក្នុងមួយគ្រួសារៗទទួលបានអង្ករ២០គីឡូក្រាម,​ មី១កេស,​ ទឹកត្រី១យួរ និងថវិកា៣ម៉ឺនរៀល​ និងបានប្រគល់គ្រឿងឧបភោគបរិភោគមួយចំនួនដល់សាលាគោកស្តៅផងដែរ៕

(ព្រះសីហនុ)៖ បន្ទាប់ពីបញ្ចប់បេសកកម្មនៅខេត្តកោះកុង លោក ស៊ិក ប៊ុនហុក ប្រធានគណៈកម្មាធិការជាតិរៀបចំការបោះឆ្នោត (គ.ជ.ប) និងគណៈប្រតិភូអមដំណើរ បានបន្តជួបសំណេះសំណាល ជាមួយមន្ត្រីនៃលេខាធិការដ្ឋានរៀបចំការបោះឆ្នោត (ល.ខ.ប) ខេត្តព្រះសីហនុ នៃអគារ ល.ខ.ប ស្ថិតនៅភូមិ១ សង្កាត់លេខ៣ ក្រុងព្រះសីហនុ នៅរសៀលថ្ងៃទី៥ ខែកញ្ញា ឆ្នាំ២០២០។
លោក តេង វណ្ណឌី ប្រធាន ល.ខ.ប ព្រះសីហនុ បានធ្វើរបាយការណ៍ជូនគណៈប្រតិភូឲ្យបានជ្រាបថា ខេត្តព្រះសីហនុ មានចំនួនប្រជាពលរដ្ឋសរុប ២២១,០៦២នាក់ ប្រជាពលរដ្ឋមានឈ្មោះក្នុងបញ្ជីបោះឆ្នោត ឆ្នាំ២០១៩ ចំនួន ១២៥,៧២៨នាក់ មានការិយាល័យបោះឆ្នោត ចំនួន ៣១៣ (បីរយដប់បី) និងមានផែនការចុះឈ្មោះបោះឆ្នោតថ្មី សម្រាប់ឆ្នាំ២០២០ ចំនួន ៧,៩៤០នាក់។
ទាក់ទងនឹងការងារកន្លងមក ល.ខ.ប ព្រះសីហនុ បានបើកវគ្គបណ្ដុះបណ្ដាល ស្ដីពីការស្រង់ស្ថិតិប្រជាពលរដ្ឋប៉ាន់ស្មាន គ្រប់អាយុចុះឈ្មោះបោះឆ្នោតដល់រដ្ឋបាលក្រុង ស្រុក ទាំង ៥ រដ្ឋបាលឃុំ សង្កាត់ និងប៉ុស្តិ៍នគរបាល ទាំង ២៩ និងបានជួបពិភាក្សាការងារជាមួយលោក គួច ចំរើន អភិបាលខេត្តព្រះសីហនុ ហើយបានស្នើសុំឲ្យជួយសាងសង់ឃ្លាំង និងសាលប្រជុំ ល.ខ.ប ដែលកំពុងខ្វះខាត។
ចាប់ពីថ្ងៃទី១ ដល់ថ្ងៃទី៣០ ខែកញ្ញា ឆ្នាំ២០២០ ល.ខ.ប បាននិងកំពុងបែងចែកលិខិតអញ្ជើញអ្នកដែលមានឈ្មោះនៅក្នុងបញ្ជីបោះឆ្នោត ដល់គ្រប់ឃុំ សង្កាត់ ដើម្បីអញ្ជើញអ្នកមានឈ្មោះក្នុងបញ្ជីបោះឆ្នោតផ្លូវការ ឆ្នាំ២០១៩ នៅគ្រប់ឃុំ សង្កាត់ ឲ្យត្រៀមលក្ខណៈដើម្បីពិនិត្យបញ្ជីឈ្មោះ និងការចុះឈ្មោះបោះឆ្នោតប្រចាំឆ្នាំ ពីថ្ងៃទី១ ដល់ថ្ងៃទី១៩ ខែតុលា ឆ្នាំ២០២០។
លោកប្រធាន ល.ខ.ប ព្រះសីហនុ បានបន្ថែមថា ល.ខ.ប តែងតែប្រកាន់ជំហរអព្យាក្រឹតស្របតាមគោលការណ៍ច្បាប់ បទបញ្ជា នីតិវិធី និងការណែនាំផ្សេងៗរបស់ គ.ជ.ប ដែលធ្វើឲ្យការបោះឆ្នោត ការពិនិត្យបញ្ជីឈ្មោះ និងការចុះឈ្មោះបោះឆ្នោត នាពេលកន្លងមក តែងតែទទួលបានជោគជ័យ មានសន្តិសុខ សុវត្ថិភាព និងគ្មានអំពើហិង្សា។ ល.ខ.ប មានការសហការ គាំទ្រពីសំណាក់រដ្ឋបាលសាលាខេត្ត អាជ្ញាធរគ្រប់លំដាប់ថ្នាក់ គណបក្សនយោបាយ អង្គការ សមាគម ជាពិសេសមានការកំណត់ទិសដៅការងារច្បាស់លាស់។
លោកបន្តថា ល.ខ.ប បានជ្រើសរើសមន្ត្រីអ្នករាជការ គ.ជ.ប និងមន្ត្រីជាប់កិច្ចសន្យា តាមរយៈការផ្សព្វផ្សាយទូលំទូលាយ ដើម្បីប្រឡងប្រជែងចូលបម្រើការងារ ហើយការប្រឡងបានធ្វើឱ្យបេក្ខជនដែលមកចូលរួមមានជំនឿទុកចិត្ត និងទទួលស្គាល់លទ្ធផលនៃការប្រឡង ព្រមទាំងកាត់បន្ថយការរិះគន់ពីមជ្ឈដ្ឋានមហាជនផងដែរ។
ចំពោះបញ្ជីបោះឆ្នោតដែលផលិតដោយនាយកដ្ឋានគ្រប់គ្រងទិន្នន័យអ្នកបោះឆ្នោត និងបញ្ជីបោះឆ្នោតវិញ គឺមានភាពសុក្រឹត និងបានបញ្ជាក់ពីអត្ត-សញ្ញាណច្បាស់លាស់ ហើយកាត់បន្ថយការរិះគន់ពីមហាជនទូទៅ។ ថ្មីៗនេះ អង្គការខុមហ្វ្រែល បានធ្វើសវនកម្មលើបញ្ជីបោះឆ្នោត ដោយបានវាយតម្លៃថា បញ្ជីបោះឆ្នោតមានគុណភាពរហូតដល់ ៩៩.៧% ។
ទាក់ទងនឹងបញ្ហាប្រឈម ល.ខ.ប ព្រះសីហនុ បានរកឃើញថា ស្ថិតិប្រជាពលរដ្ឋប៉ាន់ស្មានរបស់រដ្ឋបាលឃុំ សង្កាត់ និងប៉ុស្តិ៍រដ្ឋបាលមានភាពលម្អៀងគ្នា ហើយ ល.ខ.ប មានការលំបាកក្នុងការជ្រើសរើសក្រុមចុះឈ្មោះបោះឆ្នោតនៅក្នុងភូមិសាស្ត្រមួយចំនួនដូចជា អន្លង់ក្រពើ កោះរ៉ុង កោះរ៉ុងសន្លឹម ព្រោះទីតាំងទាំងនេះស្ថិតនៅឆ្ងាយពីទីប្រជុំជន ហើយធនធានមនុស្សនៅមានកម្រិតនៅឡើយ។ លើសពីនេះទៅទៀត គណបក្សនយោបាយមួយចំនួននៅក្នុងខេត្ត ពុំមានទីស្នាក់ការអចិន្ត្រៃយ៍ ដែលធ្វើឱ្យមានការលំបាកក្នុងការទំនាក់ទំនង។
បន្ទាប់ពីបានស្ដាប់របាយការណ៍របស់ប្រធាន ល.ខ.ប ព្រះសីហនុ លោក ស៊ិក ប៊ុនហុក ប្រធាន គ.ជ.ប បានថ្លែងទៅកាន់មន្ត្រី ល.ខ.ប ទាំងអស់ថា «មន្ត្រីបោះឆ្នោតនៅមូលដ្ឋាន ត្រូវមានគណនេយ្យភាពចំពោះ គ.ជ.ប ហើយ គ.ជ.ប ត្រូវមានគណនេយ្យភាពចំពោះមុខរដ្ឋសភា»។
លោកប្រធាន បានរំលេចមាត្រា ២១ នៃច្បាប់ស្ដីពីការរៀបចំ និងការប្រព្រឹត្តទៅនៃគណៈកម្មាធិការជាតិរៀបចំការបោះឆ្នោត ដែលចែងថា «ប្រធាន អនុប្រធាន និងសមាជិកគណៈកម្មការរាជធានី ខេត្ត រៀបចំការបោះឆ្នោត ត្រូវមានគណនេយ្យភាពចំពោះមុខគណៈកម្មាធិការជាតិរៀបចំការបោះឆ្នោត។ គណៈកម្មាធិការជាតិ រៀបចំការបោះឆ្នោត មានសិទ្ធិសម្រេចបណ្ដេញប្រធាន អនុប្រធាន និងសមាជិកគណៈកម្មការរាជធានី ខេត្តរៀបចំការបោះឆ្នោតណាមួយ ក្នុងករណីបានប្រព្រឹត្ត ផ្ទុយពីច្បាប់បោះឆ្នោតជាធរមាន បទបញ្ជាផ្ទៃក្នុង បទបញ្ជា និងនីតិវិធីសម្រាប់ការបោះឆ្នោត ឬក្រមសីលធម៌សម្រាប់មន្ត្រីបោះឆ្នោត»។
លោកប្រធានបន្ថែមថា «ព្រមជាមួយគ្នានេះ គ.ជ.ប ក៏ត្រូវមានគណនេយ្យភាពចំពោះមុខរដ្ឋសភាផងដែរ»។
បន្ទាប់ពីបញ្ចប់ពិធីសំណេះសំណាលជាមួយ ល.ខ.ប ព្រះសីហនុ លោកប្រធាន គ.ជ.ប បន្តដំណើរទៅជួបជាមួយមន្ត្រី ល.ខ.ប កំពត និងកែប ជាបន្តទៀត នៅថ្ងៃទី៦ ខែកញ្ញា ឆ្នាំ២០២០៕

(ភ្នំពេញ)៖ ប្រភពព័ត៌មានស្និទ្ធនឹងក្រុមចលនាដែលបង្កើតឡើងដោយក្រុមឧទ្ទាមក្រៅច្បាប់ នៅក្រៅប្រទេសបានប្រាប់អ្នកនយោបាយតុកាហ្វេថា បណ្តាញរប៉េះរប៉ោះក្នុងស្រុករបស់ពួកគេគ្រោងរៀបចំធ្វើ បាតុកម្មបន្តទៀតនៅថ្ងៃចន្ទទី៧ កញ្ញាខាងមុខនេះ ដើម្បីចិញ្ចឹមចលនារបស់ខ្លួនទោះបីជា អាជ្ញាធរមានសម្ថកិច្ចបានចេញការបដិសេធជាផ្លូវការមិនអោយពួកគេធ្វើបាតុកម្មពីថ្ងៃ៧ដល់១៥កញ្ញា ២០២០ខាងមុខក៌ដោយ។
អ្វីជាការកត់សម្គាល់នោះ គឺថានៅមុនពេលធ្វើបាតុកម្ម តំណាងរបស់ពួកគេ៤រូប មានទាំងព្រះសង្ឃមួយអង្គផងបានចូលជួប មន្ត្រីស្ថានទូតបរទេសមួយនៅភ្នំពេញ ដើម្បីពិភាក្សារាយការណ៍ប្រាប់អំពីសកម្មភាព របស់ខ្លួននិងសុំយោបល់ណែនាំពីមន្ត្រីបរទេសនោះផងដែរ។
ទង្វើនេះសបញ្ជាក់ឲ្យឃើញថា បណ្តាញដែលបង្កើតឡើងដោយក្រុមឧទ្ទាមក្រៅច្បាប់ពីក្រៅប្រទេសដែលភាគច្រើនកំពុងជាប់បណ្តឹងតុលាការ និងមានដិកាចាប់ខ្លួនផងនោះ គឺ ពិតជាក្រុមចលនាខុសច្បាប់និងបម្រើមហិច្ឆតាបរទេសផង និងមានបំណងបង្កបញ្ហាអុកឡុកពេលបុណ្យភ្ជុំបិណ្ឌ និងក្នុងពេលដែលប្រជាពលរដ្ឋខ្មែរជាទូទៅកំពុងបន្តអនុវត្តផែនការនានាតាមការណែនាំរបស់រដ្ឋាភិបាលដើម្បីបង្កាទប់ស្កាត់កុំឲ្យឆ្លង និងចម្លងជម្ងឺកូវីដ១៩។
មេខ្លោងនៃចលនាខុសច្បាប់នេះក៏រួមមានទាំង អេង ឆៃអ៊ាង និង មួរ សុខហួរ ផងដែរដែលកំពុងតែ រត់គេចខ្លួនទៅសម្ងំនៅឯបរទេស បានបញ្ជាអោយក្រុមយុវជនមួយក្តាប់តូចនេះប្រកាន់យកនូវទស្សនៈជាយុទ្ធសាស្ត្រថា «ត្រូវតែជំរុញបង្កើតបញ្ហា និងបង្កបញ្ហាឲ្យកាន់តែធ្ងន់ធ្ងរឡើង» ពីព្រោះពួកគេយល់ឃើញថា ប្រសិនបើមិនធ្វើដូច្នេះទេ គឺមិនអាចដោះស្រាយបញ្ហាជាចង្កោមបាននោះឡើយ។
បញ្ហាជាចង្កោមដែលពួកគេចង់និយាយ គឺការដោះស្រាយពិរុទ្ធភាពរបស់ពួកគេផង, ដោះស្រាយខ្មោចបក្សដែលស្លាប់ទៅហើយក្រែងអាចរស់ឡើងវិញផង និងដោះស្រាយគោលដៅរបស់ចៅហ្វាយបរទេស ដែលចង់លូកដៃកកូរកកាយកិច្ចការផ្ទៃក្នុងកម្ពុជាផង។
ដើម្បីសម្រេចគោលដៅនេះ កន្លងមកពួកគេបានប្រើប្រាស់បណ្តាញក្នុងស្រុកដើម្បីអុកឡុកបង្កើតបញ្ហានេះ ឬបញ្ហានោះមិនចេះចប់។ លើការជាក់ស្តែងបន្ទិចពួកគេបង្កការញុះញង់និងបំភ្លៃបញ្ហារឿងព្រំដែន បង្កបញ្ហារឿងបរិស្ថាន បង្កបញ្ហារឿងដីធ្លី ជាដើម។
ទាំងអស់នេះសុទ្ធសឹងជារៀបវារៈ ដែលពួកគេបានរៀបចំទុកនិងបានធ្វើសកម្មភាពជាបន្តបន្ទាប់ពីព្រោះពួកគេយល់ឃើញថា បញ្ហាទាំងនោះគឺជារឿងរសើប ដែលងាយទាក់ទាញការចាប់ អារម្មណ៍របស់ប្រជាពលរដ្ឋក៏ដូចជាពីសហគមន៍អន្តរជាតិ។
ម្យ៉ាងទៀត ពួកគេមានបណ្តាញអង្គការសង្គមស៊ីវិលដែលក្នុង នោះ មានមួយចំនួនជាអង្គការខុសច្បាប់ដែលមានសន្តាន ប្រហាក់ប្រហែលគ្នាចាំជួយគាំទ្រនិងបន្ទរកាងពីក្រោយខ្នង ដោយ «ជ្រកក្រោមលេស ប្រជាធិបតេយ្យ សិទ្ធិមនុស្ស និងរកយុត្តិធម៌សង្គម» ។ ហេតុដូច្នេះហើយ ការជំរុញទាំងបំពានច្បាប់និងការហាមឃាត់របស់សមត្ថកិច្ចដែលមិនអោយធ្វើបាតុកម្ម ក៏ជាអ្វីដែលពួកក្រុម យុវជនជ្រុលនិយមនៃចលនា ឧទ្ទាមក្រៅច្បាប់នេះចង់បានដែរ។ ហេតុអ្វី? ពីព្រោះនៅពេលដែលពួកគេបង្កការអុកឡុក ហើយអាជ្ញាធរ រារាំង ពួកគេក៏ «ខិតខំប្រឹងសម្តែងឈុតឆាកផ្សេងៗអោយដូចជាពិតមែនទែន» ដើម្បីឲ្យសាធារណៈមតិមើលឃើញថា អាជ្ញាធរបានប្រើអំពើហិង្សាទៅ លើពួកគេហើយមានក្រុមផ្សេងមួយទៀតរង់ចាំថតរូបកាត់ត បញ្ចូលសំលេងធ្វើអត្ថាធិប្បាយ ដោយមួលបង្កាច់ បំភ្លៃនិងបំភ្លើស ដើម្បីផ្សព្វផ្សាយបំភាន់និងបំពុលសង្គម។
គៅលដៅចុងក្រោយដែលទាញចេញពីទង្វើបែបនេះ គឺគ្មានអ្វីក្រៅពីពួកគេចង់អូសក្រឡារុញច្រានប្រទេសជាតិនេះ ឲ្យធ្លាក់ទៅក្នុងសភាពវឹកវរ ចលាចល ដូចនៅប្រទេសថៃ ឬដែនដីហុងកុងជាដើម។ គោលដៅសំខាន់មួយទៀតនៃការធ្វើចលនាទាំងបំពានច្បាប់របស់ក្រុមនេះគឺធ្វើយ៉ាងណាឲ្យប្រជាជនខ្មែរភ្លេច កូវីដ ១៩ ដើម្បីឲ្យមេរោគនេះឆ្លងរាលដាលចូលក្នុងសហគមន៍ រហូតដល់អាជ្ញាធរទប់លែងជាប់ហើយពួកគេមានលេសបន្ទោស និងចោទប្រកាន់ទំលាក់កំហុសថា រដ្ឋាភិបាលដឹកនាំដោយសម្តេចតេជោនាយករដ្ឋមន្ត្រី ហ៊ុន សែន អសមត្ថភាព និងបណ្តោយឲ្យកូវីដឆ្លងច្រើន ក្នុងសហគមន៍និងសម្លាប់ពលរដ្ឋខ្មែរក្នុងករណីដែលមានអ្នកស្លាប់។ នៅពេលដែល មានមនុស្សស្លាប់ដោយសារកូវីដ ១៩ ហើយប្រសិនបើសេដ្ឋកិច្ចកម្ពុជា រងផលប៉ះពាល់ខ្លាំង ពួកគេនឹងមានឱកាសកាន់តែច្រើនដើម្បីជាន់ពន្លិចរដ្ឋាភិបាល។
ប៉ុន្តែ ខ្ញុំយល់ថា ល្បិចកលទាំង អស់នេះ ទោះបីជាមានចរឹក លក្ខណៈទុច្ចរិត និងពិសពុល យ៉ាងណាក៏ដោយ ក៏មិនអាច រំលងពីក្រសែភ្នែករបស់អាជ្ញាធរ រដ្ឋាភិបាលបានឡើយ។
ទោះបីជាពួកគេខិតខំបន្លំខ្លួន ដោយជ្រកក្រោមស្លាកអង្គការ សង្គមស៊ីវិល ឬបន្លំធ្វើជាសកម្មជនការពារបរិស្ថាន សកម្មជនការពារព្រំដែន ឬ សកម្មជនរកយុត្តិធម៌សង្គមយ៉ាងណាក៏ដោយ ក៏មិនអាចបិទបាំងមុខមាត់ និងធាតុពិតរបស់ពួកគេបានដែរ។
ប្រភពពីអាជ្ញាធរមានសមត្ថកិច្ចក៏បានប្រាប់អ្នកនយោបាយតុកាហ្វេផងដែរថា វិធានការចាំបាច់ និងតឹងរ៉ឹងចំពោះក្រុមនេះ នៅតែបន្តធ្វើដោយមិនបន្ធូរដៃឡើយពីព្រោះអាជ្ញាធរយល់ឃើញថា វិធានការទាំងនេះគឺ ដើម្បីការពារភាពសុខសាន្តរបស់ប្រជាពលរដ្ឋទូទៅ។ ដូច្នេះទោះជាក្នុងតម្លៃណាក៏ដោយ និងទោះជាក្រុមនេះនិងបក្សពួករបស់គេនិយាយយ៉ាងណាក៏ដោយ ក៏មិនសំខាន់ជាងសេចក្តីសុខ របស់ប្រជាពលរដ្ឋនិងសង្គមជាតិ ទាំងមូលដែរ។
លេសរបស់ពួកដែលកំពុងជំរុញចលនាអុកឡុកនេះគឺចោទថា៖
* រដ្ឋាភិបាលផ្តាច់ការ ! ប៉ុន្តែសួរថា បើផ្តាច់ការចំពោះជនមួយក្តាប់តូចដើម្បីការពារសេចក្តីសុខរបស់ពលរដ្ឋខ្មែរទូទាំងប្រទេស តើមានអ្វីត្រូវរារែកមិនហ៊ានធ្វើនោះ?
* ពួកគេចោទរដ្ឋាភិបាលថា រំលោភសិទ្ធិមនុស្ស! ប៉ុន្តែ ចំណាត់ការចំពោះមនុស្សមួយក្តាប់តូចដែលចាំតែបង្កការញុះញង់និងអុកឡុកក្រឡុកសភាពការណ៍ប្រទេសជាតិ ជាថ្នូរនឹងការការពារសិទ្ធិមនុស្សមួយប្រទេសឲ្យរស់នៅក្នុងសុខសន្តិភាព តើមួយណាសំខាន់ជាង?
* ពួកគេស្រែកថារដ្ឋាភិបាល បំបិទសិទ្ធិក្រុមបាតករ ! ប៉ុន្តែ ការបំបិទសិទ្ធិមនុស្សមួយក្តាប់តូចដែលបំពានច្បាបនិងបំពានលើ សិទ្ធិអ្នកដទៃដើម្បីការពារសិទ្ធិនិងសេរីភាពរបស់មនុស្សមួយប្រទេសឲ្យធ្វើបុណ្យទានដោយ ស្ងប់ស្ងាត់និងអាចដើរហើរ សប្បាយដោយសេរីដោយគ្មានការភ័យខ្លាច តើមានអ្វីដែលខុសឆ្គងនោះ?
ខ្ញុំយល់ថារដ្ឋាភិបាលដែលដឹកនាំដោយសម្តេចតេជោ ហ៊ុន សែន គឺជារដ្ឋាភិបាលដែលបានកើតចេញពីការបោះឆ្នោតគាំទ្រដោយប្រជាពលរដ្ឋជាង ៨៣% ហើយរដ្ឋាភិបាលនេះពិតជាមាននិត្យានុកូលភាពពេញលេញតាមផ្លូវច្បាប់និងមានកាតព្វកិច្ចការពារភាពសុខសាន្តរបស់ប្រជាពលរដ្ឋ ក៏ដូចជាការដឹកនាំអភិវឌ្ឍន៍ប្រទេសទៅតាមគោលនយោបាយដែលបាន ដាក់ចេញមុនពេលបោះឆ្នោត។
ក្នុងន័យនេះ ប្រការដែលអាជ្ញាធរ រដ្ឋាភិបាលនេះមិនអនុញ្ញាតជាដាច់ខាតអោយជនណាឬក្រុមណាក៏ដោយដែលធ្វើសកម្មភាព បំផ្លិចបំផ្លាញសណ្តាប់ធ្នាប់សាធារណៈ បំផ្លាញសេចក្តីសុខ របស់ប្រជាពលរដ្ឋ និងជាពិសេស បំផ្លាញសន្តិសុខជាតិគឺជាការ សំរេចចិត្តដ៏ត្រឹមត្រូវស្របច្បាប់ និងជាពិសេសស្របស្ថានភាពដែលប្រទេសជាតិកំពុងប្រឈមមុខពុះពារដោះស្រាយបញ្ហា និងផលប៉ះពាល់ដែលជាបច្ច័យនៃជម្ងឺរាតត្បាតជាសាកលកូវិដ ១៩។
ដូច្នេះ អ្វីដែលនៅពីក្រោយចលនាបាតុកម្មណាមួយ ឬក៏សកម្មភាព ឬសេចក្តីថ្លែងការណ៍ណាមួយដែលមាន ចរិតបំផ្លិចបំផ្លាញដូចបានលើក ឡើងខាងដើម ចាំបាច់ត្រូវតែរងវិធានការក្តៅតាមផ្លូវច្បាប់ពីព្រោះការបណ្តែតបណ្តោយឲ្យក្រុមនេះ ឬក្រុមនោះធ្វើបាតុកម្ម ឬសកម្មភាពក្រោមខ្សែញាក់របស់ពួកឧទ្ទាមក្រៅច្បាប់រឺចៅហ្វាយ បរទេស វាពិតជាប៉ះពាល់ធ្ងន់ធ្ងរណាស់ដល់អធិបតេយ្យជាតិនិងភាពសុខសានរបស់ប្រជាជាតិ និងប្រជាជនខ្មែរយើង៕
ដោយ៖ អ្នកនយោបាយតុកាហ្វេ
(ភ្នំពេញ)៖ ថ្ងៃទី៥ ខែកញ្ញា ឆ្នាំ២០២០ ជាទិវាយល់ដឹងអំពីត្មាតអន្តរជាតិ២០២០ ដោយភ្ជាប់ជាមួយនូវ សារដែលបញ្ជាក់យ៉ាងច្បាស់ថា សត្វត្មាតត្រូវការជំនួយពីយើងទាំងអស់គ្នា ប្រសិនបើយើងចង់ឃើញមានវត្តមានសត្វត្មាតរស់នៅក្នុងប្រទេសកម្ពុជាបន្តទៀត។
សត្វត្មាត គឺជាអ្នកត្រួតពិនិត្យខ្យល់អាកាស យោងតាមទិន្នន័យទទួលបានពីផ្កាយរណបនាពេលថ្មីៗនេះ ទាក់ទងទៅនឹងបំលាស់ទីរបស់សត្វត្មាតនៅក្នុងដែនជម្រកសត្វព្រៃសៀមប៉ាង បានបង្ហាញឱ្យដឹងថា សត្វត្មាតអាចហោះហើរ នៅលើអាកាសបាន កម្ពស់ ៦គីឡូម៉ែត្រ និងអាចហើរបានក្នុងល្បឿន រហូតដល់ ១០០គីឡូម៉ែត្រក្នុងមួយម៉ោង ដោយវាអាចហើរទៅមកពីអាហារដ្ឋានផ្តល់ចំណីសត្វត្មាតនៅក្នុងដែនជម្រកសត្វព្រៃឆែប និងដែនជម្រកសត្វព្រៃសៀមប៉ាងយ៉ាងងាយស្រួល។ ទោះយ៉ាងណា ក៏មានរឿងជាច្រើនទៀតដែលគួរស្វែងយល់អំពីសត្វត្មាត។
សត្វត្មាតដើរតួនាទីយ៉ាងសំខាន់ក្នុងការថែរក្សាបរិស្ថាន ព្រោះវាបានស៊ីសាកសពសត្វ ជួយកាត់បន្ថយការរីករាលដាលនៃជំងឺឆ្លងពីសត្វងាប់។ ពួកវាជា ភ្នាក់ងារសម្អាតបរិស្ថាន។ ប៉ុន្តែ វាគឺជារឿងដែលធ្វើឱ្យពួកវាមានគ្រោះថ្នាក់ទៅវិញ។ ការប្រើប្រាស់ថ្នាំពុលដែលមានសារធាតុ  អាចធ្វើឱ្យអន្តរាយដល់សត្វត្មាត។ សារធាតុគីមីដ៏គ្រោះថ្នាក់ទាំងនេះគួរតែត្រូវបានហាមឃាត់ ព្រោះវាក៏បង្កគ្រោះថ្នាក់ដល់សុខភាពមនុស្សផងដែរ។ ជាលទ្ធផល សត្វត្មាតក្នុងស្រុកទាំងបីប្រភេទ ដែលរស់នៅតាមព្រៃល្បោះនៃប្រទេសកម្ពុជា កំពុងទទួលការគំរាមកំហែងឈានដល់ការផុតពូជ។
ប្រទេសកម្ពុជា គឺជាក្តីសង្ឃឹមចុងក្រោយសម្រាប់ប្រភេទសត្វត្មាតទាំងនេះ នៅក្នុងតំបន់ ប៉ុន្តែចំនួននេះបានធ្លាក់ចុះពាក់កណ្តាលក្នុងរយៈពេល ១០ឆ្នាំកន្លងមកនេះ។ នៅមានចំនួនសត្វត្មាតមិនច្រើនទេ ដែលកំពុងមានវត្តមាននៅតាមបណ្តោយដងទន្លេមេគង្គ ក្នុងដែនជម្រកសត្វព្រៃសៀមប៉ាង ខេត្តស្ទែងត្រែង និងដែនជម្រកសត្វព្រៃឆែប ក្នុងខេត្តព្រះវិហារ។
លោក ម៉ាយឃើល ម៉ីយ័រហូហ្វ ( ) នាយកប្រចាំប្រទេសនៃមជ្ឈមណ្ឌលអង្គរសម្រាប់ការអភិរក្សជីវៈចម្រុះ () បានឲ្យដឹថា «ប្រជាពលរដ្ឋកម្ពុជាទាំងអស់អាចមានមោទនភាពចំពោះខ្លួនឯងដែលនៅមានវត្តមានសត្វត្មាតនៅក្នុងប្រទេស ប៉ុន្តែ គ្រប់គ្នាចាំបាច់ត្រូវតែគាំទ្រដល់កិច្ចខិតខំប្រឹងប្រែងរបស់ក្រុមអភិរក្ស តាមរយៈការជួយការពារទីជម្រករបស់សត្វត្មាត និងជាពិសេសត្រូវបញ្ឈប់ការប្រើប្រាស់ថ្នាំបំពុលសត្វព្រៃ។ បើមិនដូច្នេះទេ សត្វត្មាតរបស់កម្ពុជានឹងវិនាសផុតពូជដូចនៅក្នុងប្រទេសថៃនិងវៀតណាមជាមិនខាន»។
ក្រុមការងារអភិរក្សសត្វត្មាតកម្ពុជា បានបង្កើតឡើងដោយរួមមាន អង្គការមិនមែនរដ្ឋាភិបាល រដ្ឋាភិបាល និងវិទ្យាស្ថានអប់រំជាន់ខ្ពស់ ក្នុងគោលបំណងទប់ស្កាត់ការផុតពូជរបស់សត្វត្មាតនៅកម្ពុជា។ នៅក្នុងទិវាយល់ដឹងអំពីសត្វត្មាតអន្តរជាតិឆ្នាំ២០២០ យើងចូលរួមជាមួយអ្នកអភិរក្សសត្វត្មាតនានានៅទូទាំងពិភពលោកដើម្បីរំឭកដល់សត្វត្មាត។
លោក សេង ទៀក នាយកប្រចាំប្រទេសនៃអង្គការ  បានបញ្ជាក់យ៉ាងដូច្នេះថា៖ «ស្ថានភាពអភិរក្សសត្វត្មាតទាំងបីប្រភេទដែលជាប្រភេទជិតផុតពូជបំផុត នៅកម្ពុជា គឺមានលក្ខណគួរឱ្យព្រួយបារម្ភខ្លាំង។ ថ្នាំសម្លាប់សត្វល្អិតមិនត្រឹមតែបង្កគ្រោះថ្នាក់ខ្លាំងដល់ជីវិតរស់រានរបស់សត្វត្មាតប៉ុណ្ណោះទេ វាថែមទាំង ប៉ះពាល់ដល់សុខភាពមនុស្ស និងបសុសត្វផងដែរ។ អង្គការ  កំពុងតែស្វែងរកការគាំទ្រមតិលើវិធីសាស្ត្រ «សុខភាពមួយ ( )» ដែលផ្សាភ្ជាប់សុខភាពរបស់មនុស្ស សត្វ និងបរិស្ថានរួមរបស់យើង ព្រមទាំងជំរុញឱ្យមានការធ្វើសេចក្តីសម្រេចចិត្តបញ្ឍប់ការបរិភោគសត្វព្រៃ និងការប្រើប្រាស់ដីធ្លី»។
សមាជិកស្នូលនៃក្រុមអភិរក្សសត្វត្មាតកម្ពុជា () រួមមានក្រសួងបរិស្ថាន () ក្រសួងកសិកម្មរុក្ខាប្រមាញ់ និងនេសាទ() មជ្ឈមណ្ឌលអង្គរសម្រាប់អភិរក្សជីវៈចម្រុះ () អង្គការជីវិតសត្វស្លាបអន្តរជាតិកម្មវិធីប្រចាំកម្ពុជា () អង្គការសមាគមអភិរក្សសត្វព្រៃ () អង្គការមូលនិធិសកលសម្រាប់អភិរក្សធនធានធម្មជាតិ () និងសមាជិកសាមញ្ញរួមមាន សមាគមមគ្គុទ្ទេសក៍បក្សីកម្ពុជា () អង្គការជីវិតធម្មជាតិកម្ពុជា () សំ វាសនា ខន់សឺវេសិនធួរ () និងមជ្ឈមណ្ឌលអភិរក្សជីវៈចម្រុះ () នៃសាកលវិទ្យាល័យភូមិន្ទភ្នំពេញ៕
(ភ្នំពេញ)៖ ដោយអនុវត្តតាមការណែនាំរបស់នាយឧត្តមសេនីយ៍ សៅ សុខា អគ្គមេបញ្ជាការរង នៃកងយោធពលខេមរភូមិន្ទ និងជាមេបញ្ជាការកងរាជអាវុធហត្ថលើផ្ទៃប្រទេស នាព្រឹកថ្ងៃទី០៥ ខែកញ្ញា ឆ្នាំ២០២០ នៅបញ្ជាការដ្ឋានកងរាជអាវុធហត្ថរាជធានីភ្នំពេញ លោកឧត្តមសេនីយ៍ឯក រ័ត្ន ស្រ៊ាង មេបញ្ជាការរង កងរាជអាវុធហត្ថលើផ្ទៃប្រទេស ជាមេបញ្ជាការ កងរាជអាវុធហត្ថរាជធានីភ្នំពេញ អញ្ជើញជួបសំណេះសំណាលជាមួយយោធិន នៃកងរាជអាវុធហត្ថ ចូលសោធននិវត្តន៍ ចំនួន១៩នាក់ ដែលបានផ្ទេរទៅទទួលរបបសន្តិសុខសង្គមបន្ត នៅក្រសួងសង្គមកិច្ចអតីយុទ្ធជន និងយុវនិតិសម្បទា។
ថ្លែងក្នុងឱកាសជួប សំណេះសំណាលនោះដែរ លោកឧត្តមសេនីយ៍ឯក រ័ត្ន ស្រ៊ាង បាននាំយកប្រសាសន៍ផ្តាំផ្ញើ របស់លោកនាយឧត្ដមសេនីយ៍ សៅ សុខា សាកសួរសុខទុក្ខ នឹករលឹក ដល់និវត្តន៍ជនទាំងអស់ និងបានណែនាំពួកគាត់ ត្រូវគិតគូររៀបចំផែនការសេដ្ឋកិច្ចក្នុងគ្រួសារក្រោយពីបានចូលសោធននិវត្តន៍នាពេលនេះ ហើយត្រូវផ្តល់លេខទូរសព្ទផ្ទាល់ខ្លួនងាយស្រួលក្នុងការទំនាក់ទំនងប្រាស្រ័យទាក់ទងគ្នាទៅវិញទៅមក ក្នុងនាមជាគ្រួសារអាវុធហត្ថ។ លោកឧត្តមសេនីយ៍ឯក បានបន្តទៀតថា និវត្តន៍ជន ដែលមានទុក្ខកង្វល់ និងមានបញ្ហាខ្វះខាតផ្នែកជីវភាពត្រូវការឲ្យជួយ ត្រូវតែទំនាក់ទំនងមកអង្គភាពជាបន្ទាន់ ក្នុងនាមលោកឧត្តមសេនីយ៍ឯក ជាមេបញ្ជាការ លោកបានសន្យាថា នឹងជួយដោះស្រាយ ឧបត្ថម្ភ តាមលទ្ធភាពដោយមិនបណ្តែតបណ្តោយឲ្យកម្លាំងក្រោមឱវាទ ក៏ដូចជា អតីតយោធិន នៃកងរាជអាវុធហត្ថ ចូលសោធននិវត្តន៍ ចំណុះឲ្យអាវុធហត្ថរាជធានីភ្នំពេញ ទាំងអស់ ដាច់បាយនោះឡើយ។
ក្រោយពីការសំណេះសំណាលសួរសុខទុក្ខរួចមក លោកឧត្តមសេនីយ៍ឯក រ័ត្ន ស៊្រាង បានឧបត្ថម្ភជាគ្រឿងឧបភោគ បរិភោគ និងថវិកាដល់និវត្តន៍ជនក្នុងម្នាក់ៗទទួលបានទទួលបាន មី ២កេស ភេសជ្ជ: ៣កេស ជែលលាងដៃ ១ដប ស្មើ ១លីត្រ និង ថវិកាចំនួន ១០០ដុល្លារ ជាការចូលរួម យកទៅប្រើប្រាស់ក្នុងពិធីបុណ្យកាន់បិណ្ឌ ភ្ជុំបិណ្ឌនេះផងដែរ ៕

(ភ្នំពេញ)៖ នៅថ្ងៃទី០៥ ខែកញ្ញា ឆ្នាំ២០២០នេះ នគរបាលចរាចរណ៍ទូទាំងប្រទេសកម្ពុជា បានត្រួតពិនិត្យនិងផាកពិន័យលើយានយន្តសរុបចំនួន ១១៩៨គ្រឿងទៀត ក្នុងនោះមានម៉ូតូ ៨២០គ្រឿង និងរថយន្ត ៣៧៨គ្រឿង។ នេះបើតាមការបញ្ជាក់របស់ឧត្តមសេនីយ៍ឯក ឆាយ គឹមខឿន អគ្គស្នងការរង និងជាអ្នកនាំពាក្យ នៃអគ្គស្នងការដ្ឋាននគរបាលជាតិ ប្រាប់បណ្តាញព័ត៌មាន  ។
បើតាមអ្នកនាំពាក្យអគ្គស្នងការ, រយៈពេល១២៨ថ្ងៃ នៃការរឹតបន្ដឹងច្បាប់ចរាចរណ៍ផ្លូវគោក ដោយបង្កើនប្រាក់ពិន័យ តាមអនុក្រឹត្យលេខ៤៩ ពោលគឺថ្ងៃទី០១ ខែឧសភា ដល់ថ្ងៃទី០៥ ខែកញ្ញា ឆ្នាំ២០២០ នគរបាលចរាចរណ៍ទូទាំងប្រទេស បានត្រួតពិនិត្យ និងផាកពិន័យយានយន្តសរុបចំនួន ១៦១៤០៩គ្រឿង ក្នុងនោះមានម៉ូតូ ១១៩៧២២គ្រឿង និងរថយន្តគ្រប់ប្រភេទ ៤១៦៨៧គ្រឿង។
បទល្មើសដែលត្រូវបានកត់សម្គាល់សម្រាប់ម៉ូតូ គឺភាគច្រើនអត់មួក ល្មើសសញ្ញា អត់ស្លាកលេខ និងស្រវឹង។ ដោយឡែកបទល្មើសសម្រាប់រថយន្ត គឺភាគច្រើនលើសល្បឿន លើសចំណុះ អត់ខ្សែក្រវាត់ ល្មើសសញ្ញា អត់ស្លាកលេខ ដឹកលើសទម្ងន់ អត់បណ្ណបើកបរ ប្រើប្រាស់ទូរស័ព្ទជាដើម។
ឧត្តមសេនីយ៍ឯក ឆាយ គឹមខឿន បានបន្តថា រយៈពេល ១២៨ថ្ងៃមកនេះ ការអនុវត្តតាមអនុក្រឹត្យថ្មី ក្នុងការផាកពិន័យយានយន្តល្មើស បានដំណើរការទៅយ៉ាងល្អប្រសើរ។ លោកបានថ្លែងអំណរគុណ និងកោតសរសើរដល់ជនរួមជាតិ ជាអ្នកប្រើប្រាស់ផ្លូវទាំងអស់ ដែលបានចូលរួមគោរពច្បាប់ចរាចរណ៍យ៉ាងល្អប្រសើរ រយៈពេលកន្លងមកនេះ ជាពិសេសកោតសរសើរ និងអរគុណ ដល់នគរបាលចរាចរណ៍ ដែលបានលះបង់ និងខិតខំប្រឹងប្រែងជំរុញការរឹតបន្តឹងចរាចរណ៍ ប្រកបដោយស្មារតីទទួលខុសត្រូវខ្ពស់បំផុត។
សូមបញ្ជាក់ថា សម្រាប់ថ្ងៃទី០៥ ខែកញ្ញា ឆ្នាំ២០២០នេះ គ្រោះថ្នាក់ចរាចរណ៍នៅទូទាំងប្រទេសកម្ពុជា ក៏បានកើតឡើងចំនួន ៦លើក ក្នុងនោះស្លាប់ ៤នាក់ របួស ៥នាក់ (របួសធ្ងន់ ៤នាក់)៕
(ភ្នំពេញ)៖ ក្រសួងបរិស្ថាន បានប្រគល់បណ្ណសរសើរមេត្រីភាពបរិស្ថានជូនដល់វត្តនិគ្រោធវ័ន (វត្តគល់ទទឹង) ដំបូងគេបង្អស់ក្នុងព្រះរាជាណាចក្រកម្ពុជា ក្នុងការចូលរួមថែរក្សាអនាម័យបរិស្ថានបានយ៉ាងល្អ។
ពិធីនេះបានធ្វើឡើងក្រោមអធិបតីភាពលោក នេត្រ ភក្រ្តា រដ្ឋលេខាធិការ និងជាអ្នកនាំពាក្យក្រសួងបរិដ្ថាន តំណាងលោក សាយ សំអាល់ រដ្ឋមន្រ្តីក្រសួងបរិស្ថាន និងមានការអញ្ជើញ និងនិមន្តចូលរួមពីថ្នាក់ដឹកនាំ និងមន្រ្តីរាជការក្រសួង បរិស្ថាន ព្រះសង្ឃ តាជី យាយជី នារសៀលថ្ងៃទី៥ ខែកញ្ញា ឆ្នាំ២០២០ ក្នុងបរិវេណវត្តនិគ្រោធវ័ន (វត្តគល់ទទឹង) ស្ថិតក្នុងសង្កាត់ព្រែកឯង ខណ្ឌច្បារអំពៅ។
លោក នេត្រ ភក្រ្តា បានឲ្យដឹងថា វត្តនិគ្រោធវ័ន (វត្តគល់ទទឹង) គឺពិតជាមានបរិស្ថាននស្អាត មានចម្រុះទៅដោយដើមឈើគ្រប់ប្រភេទ ដែលផ្តល់ជាម្លប់ត្រឈឹងត្រឈៃ សាកសមជាកន្លែងស្រស់ស្អាត និងស្ងប់ស្ងាត់សម្រាប់ការតាំងរៀនធម៌វិន័យរបស់ព្រះសង្ឃ។ ម៉្យាងវិញទៀត ការចូលរួមក្នុងការគាំពារនិងសម្អាតបរិស្ថាន មិនមែនជាកាតព្វកិច្ចរបស់នណារម្នាក់នោះទេ គឺទាមទារឱ្យមានការចូលរួមទាំងអស់គ្នា ដើម្បីកម្ពុជាស្អាត និងមានបរិស្ថានល្អ និងពណ៍បៃតង។
លោករដ្ឋលេខាធិការបន្ថែមថា វត្តអារាមមិនត្រឹមតែជាទីសក្តារៈបូជាប៉ុណ្ណោះទេ ប៉ុន្តែបានដើរតួនាទីយ៉ាងសំខាន់ក្នុងការចួលរួម និងផ្សព្វផ្សាយដល់ពុទ្ធបរិស័ទឱ្យមានការប្រតិបត្តិមេត្រីភាពបរិស្ថាន ព្រមទាំងចូលរួមអប់រំ បណ្តុះស្មារតីប្រជាពលរដ្ឋឱ្យស្រឡាញ់បរិស្ថាននិងធនធានធម្មជាតិ និងចូលរួមការពារ និងអភិរក្សធនធានធម្មជាតិ សត្វព្រៃ។
សូមបញ្ជាក់ថា ពិធីប្រគល់បណ្ណសរសើរមេត្រីភាពបរិស្ថានជូនដល់វត្តនិគ្រោធវ័ន ក្រសួងបរិស្ថាន បានប្រគេនជូនព្រះសង្ឃ នូវធុងចម្រោះទឹកស្អាតសម្រាប់បរិភោគ ១គ្រឿង និងធុងញែកសំរាមចំនួន២ ផងដែរ។ វត្តនិគ្រោធវ័ននេះ ក៏បានទទួលរួចមកហើយនូវឡដុតសំរាម និងរឺម៉កសម្រាប់ដឹកសំរាមផងដែរ។
រដ្ឋលេខាធិការក្រសួងបរិស្ថាន នេត្រ ភក្ត្រា បានលើកទឹកចិត្តដល់ព្រះចៅអធិការ និងគណៈកម្មការគ្រប់គ្រងវត្តអារាមទូទាំងប្រទេសសូមចូលរួមប្រតិបត្តិមេត្រីបរិស្ថានជាពិសេសនៅអំឡុងពិធីបុណ្យកាន់ បិណ្ឌ និងភ្ជុំបិណ្ឌនេះ ពុទ្ធបរិស័ទនឹងអញ្ជើញមកវត្តអារាមច្រើន សំរាមដែលបង្កើតឡើងក៏ច្រើនដែលជាការចាំបាច់ត្រូវរៀបចំទុកដាក់សំរាមឱ្យបានត្រឹមត្រូវនិងញែកតាមប្រភេទ។
ភិក្ខុវជិរប្បញ្ញោ គូ សុភាព មានថេរដីកាថ្លែងអំណរគុណដល់ក្រសួងបរិស្ថាន ពិសេសលោករដ្ឋមន្រ្តី សាយ សំអាល់ ចំពោះការផ្តល់បណ្ណមេត្រីភាពបរិស្ថាន នាពេលនេះក៏ដូចជាបានលះបង់កម្លាំងកាយចិត្តបញ្ញារួមជាមួយមន្ត្រីនៃក្រសួងបរិស្ថានក្នុងការការពារបរិស្ថាន និងអភិរក្សធនធានធម្មជាតិ ព្រៃឈើសត្វព្រៃបានល្អមួយជាពេលបច្ចុប្បន្ននេះ។
វត្តនិគ្រោធវ័ន (វត្តគល់ទទឹង) ជានិច្ចកាលតែងបានចូលរួមចំណែកក្នុងការចូលរួមថែរក្សាអនាម័យបរិស្ថាន នៅក្នុងបរិវេណវត្តទាំងមូល ព្រមទាំងមានការចាត់ចែងគ្រប់គ្រងអនាម័យបរិស្ថានជាប្រចាំ និងមានការដាំកូនឈើ ដើម្បីជាម្លប់និងបានផ្តល់ជាខ្តល់បរិសុទ្ធសម្រាប់ពុទ្ឋបរិស័ទ្ធថែមទៀតផង។
ជាមួយគ្នានេះលោក នេត្រ ភក្ត្រា ក៏បានថ្លែងអំណរគុណដល់ក្រុមហ៊ុនកូកាកូឡាដែលបានចូលរួមគាំទ្រផ្តល់ជាធុងញែកសំរាម និងក្រុម   ដែលបានផ្តល់ធុងចម្រោះទឹកស្អាត។ តាមការឱ្យដឹងរបស់លោក នេត្រ ភក្ត្រា ក្រុមហ៊ុនកូកាកូឡាបានផ្តល់ធុងសំរាមចំនួន ១៧០ធុងដាក់នៅតាមសាលា រៀននិងវត្តអារាមនានាក្នុងរាជធានីភ្នំពេញ ខេត្តព្រះសីហនុ និងខេត្តឧត្តរមានជ័យ។
ចំណែកក្រុមហ៊ុន ក្រុម   បានផ្តល់ធុងចម្រោះទឹកស្អាតចំនួន១១ សម្រាប់ដាក់នៅតាមសាលារៀន និងវត្តនៅរាជធានីភ្នំពេញ។ ទាំងក្រុមហ៊ុនកូកាកូឡា និងក្រុមក្រុម   បានចូលរួមជាមួយក្រសួងបរិស្ថាន ដើម្បីបរិស្ថានស្អាត និងកាត់បន្ថយការប្រើប្រាស់ប្លាស្ទិកផងដែរ។
ក្រសួងបរិស្ថាន បានរៀបចំកម្មវិធីលើកទឹកចិត្តមេត្រីភាពបរិស្ថានក្រោមប្រធានបទ «រួមគ្នាដើម្បីមេត្រីភាពបរិស្ថាន» ក្នុងគោលបំណង ទី១៖ លើកទឹកចិត្តដល់ប្រតិបត្តិករ និងផ្សព្វផ្សាយឱ្យកាន់តែទូលំទូលាយពីសកម្មភាពប្រតិបត្តិមេត្រីភាព បរិស្ថានរបស់ប្រតិបត្តិករគំរូ សម្រាប់ឆ្នាំ២០២០នេះ ទី២)៖ ការចែករំលែកបទពិសោធប្រតិបត្តិមេត្រីភាពបរិស្ថានរបស់ប្រតិបត្តិករគំរូដល់រូបវន្តបុគ្គល និងនិតិបុគ្គលផ្សេងៗទៀតបានយល់ដឹងកាន់តែច្បាស់ពីសារៈសំខាន់នៃសកម្មភាពចូលរួមប្រតិបត្តិមេត្រីភាពបរិស្ថាន ទី៣៖ បញ្រ្ជាបការយល់ដឹងពីការប្រតិបត្តិមេត្រីភាពបរិស្ថានដល់យុវជន ប្រជាសហគមន៍ សាធារណជន ឱ្យចូលរួមស្រឡញ់ធម្មជាតិ និងចូលរួមគាំពារបរិស្ថានឱ្យបានល្អ និងទី៤៖ ជំរុញការផ្សព្វផ្សាយបន្តដល់ សាធារណជនដ៍ទៃទៀតពីសកម្មភាព ប្រតិបត្តិមេត្រីភាពបរិស្ថាន ដើម្បីទ្រទ្រង់ដល់កិច្ចគាំពារបរិស្ថាន ការអភិរក្សជីវៈចម្រុះ និងការរស់នៅ ដោយចីរភាព។
ជាមួយគ្នានេះក្រសួងបរិស្ថានបានលើកទឹកចិត្តមេត្រីភាពបរិស្ថាន តាមរយៈការផ្តល់បណ្ណសរសើរមេត្រីភាពបរិស្ថានដល់រូបវន្តបុគ្គល និងនីតិបុគ្គល ដែលបានចូលរួមធ្វើសកម្មភាពមេត្រីភាពបរិស្ថាន មានជាអាទិ៍៖ ការធ្វើអនាម័យ ការទុកដាក់សំណល់ ការដាំដើមឈើ បង្កើតផ្ទៃបៃតង ការសន្សំសំចៃធនធានទឹក និងថាមពល ការបង្កើតបច្ចេកវិទ្យាបៃតងជាដើម។ល។ផងដែរ៕
(ពោធិ៍សាត់)៖ លោក ម៉ៅ ធនិន អភិបាលពោធិ៍សាត់, លោកស្រី ហ៊ុន ចាន់ធី ម៉ៅ ធនិន ប្រធានកិត្តិយសសាខា និងលោកស្រី ឯម ប៉ុណ្ណា សមាជិការដ្ឋសភា និងជាសមាជិកាប្រតិបត្តិ សមាគមនារីថ្នាក់កណ្ដាល ព្រមទាំងសមាជិក សមាជិកា សាខាសមាគមនារីកម្ពុជា ដើម្បីសន្តិភាព និងអភិវឌ្ឍន៍ ខេត្តពោធិ៍សាត់ជាច្រើនរូបទៀត នាថ្ងៃទី០៥ ខែកញ្ញា ឆ្នាំ២០២០នេះ បានអញ្ជើញទៅចូលរួម ក្នុងពិធីបុណ្យកាន់បិណ្ឌវេនទី៣ ជាមួយពុទ្ធបរិស័ទ នៅវត្តដំណាក់កន្សែង និងវត្តអំពួច ស្ថិតក្នុងស្រុកតាលោសែនជ័យ ខេត្តពោធិ៍សាត់។
បន្ទាប់ពីការគោរពបូជាទៀនធូបចំពោះព្រះពុទ្ធរូប និងនមសកាព្រះរតនត្រ័យទៅតាមគន្លងព្រះធម៌ ព្រះសម្មាសាម្ពុទ្ធនោះរួចមក លោក ម៉ៅ ធនិន និងលោកស្រី ព្រមទាំងសហការី និងពុទ្ធបរិស័ទ បានធ្វើការវេរប្រគេននូវទ័យ្យទាន និងទ័យ្យវត្ថុ ដល់ព្រះសង្ឃ សម្រាប់ប្រើប្រាស់នៅក្នុងពេលព្រះសង្ឃគង់ចាំព្រះវស្សា ក្នុងទីអារាមវត្តដំណាក់កន្សែង និងវត្តអំពួច រួមមានទានធូប ស្ករស តែ ម្លូស្លា ចង្ហាន់ អង្ករ ទឹកត្រី ទឹកស៊ីអ៊ីវ ទឹកក្រូច ទឹកបរិសុទ្ធ និងបច្ច័យសម្រាប់កសាងវត្ត ព្រមទាំងប្រគេនបច្ច័យបួនសម្រាប់ព្រះសង្ឃគ្រប់អង្គផងដែរ។
លោកស្រី ឈឹម ស៊ីណា ប្រធានសាខាសមាគមនារីកម្ពុជា ដើម្បីសន្តិភាព និងអភិវឌ្ឍន៍ ខេត្តពោធិ៍សាត់ បានឱ្យដឹងថា ក្នុងរដូវបុណ្យកាន់បិណ្ឌ និងភ្ជុំបិណ្ឌឆ្នាំនេះ ក៏ដូចបណ្តាឆ្នាំកន្លងមក រដ្ឋបាលខេត្ត រួមជាមួយសមាជិកាសាខាសមាគមនារីកម្ពុជា ដើម្បីសន្តិភាព និងអភិវឌ្ឍន៍ ខេត្តពោធិ៍សាត់ តែងតែបានការគាំទ្រ និងចូលរួមពីបងប្អូនអាជីវករ នាំយកថវិកា និងទេយ្យទានផ្ទាល់ខ្លួន ប្រគេនដល់ព្រះសង្ឃ ក្នុងគោលបំណងចូលរួមជួយផ្គត់ផ្គង់ចង្ហាន់បិណ្ឌបាតដល់ព្រះសង្ឃ ដែលគង់ចាំព្រះវស្សា ក្នុងទីវត្តអារាមរយៈពេល៣ខែ ចាប់តាំងពីថ្ងៃចូលព្រះវស្សា រហូតដល់ថ្ងៃចេញព្រះវស្សា។
លោកស្រីបញ្ជាក់ថា បុណ្យកាន់បិណ្ឌ និងភ្ជុំបិណ្ឌ គឺជាបុណ្យធំជាងគេនៅក្នុងចំណោមបុណ្យផ្សេងៗទៀត ដែលប្រជាពលរដ្ឋខ្មែរ ជាអ្នកកាន់ព្រះពុទ្ធសាសនា បានខិតខំថែរក្សាតាំងពីដូនតា រហូតមកដល់សព្វថ្ងៃនេះ មិនឱ្យសាបសូន្យ និងបាត់បង់ឡើយ ប្រយោជន៍ទុកសម្រាប់កូនចៅជំនាន់ក្រោយៗប្រតិបត្តិ។
លោកស្រីបានបន្ថែមថា ដោយស្ថានភាពកូវីដ១៩បច្ចុប្បន្ន បានធូរស្រាលបន្តិចនិយាយជារួម និងនិយាយដោយឡែក នៅខេត្តពោធិ៍សាត់ ពុំទាន់មានករណីកូវីដនេះនៅឡើយ។ តែទោះជាយ៉ាងនេះក្តី លោកស្រី សូមអំពាវនាវដល់ពុទ្ធបរស័ទទាំងអស់ ត្រូវមានការប្រុងប្រយ័ត្នជាប់ជានិច្ច នូវវិធានការការពារជំងឺកូវីដ១៩ តាមការណែនាំរបស់ក្រសួងសុខាភិបាល មិនត្រូវមានការធ្វេសប្រហែសឡើយ។
ជាមួយគ្នានោះដែរ លោកស្រី ឈឹម ស៊ីណា ក៏បានក្រើនរម្លឹកឱ្យប្រជាពលរដ្ឋទំាងអស់ សូមមានការប្រុងប្រយ័ត្ន ក្នុងការធ្វើដំណើរតាមដងផ្លូវ ត្រូវរួមគ្នាគោរពច្បាប់ចរាចរណ៍ មានការយោគយល់ អធ្យាស្រ័យឱ្យគ្នាទៅវិញទៅមកក្នុងការធ្វើដំណើរ ដើម្បីសេចក្តីសុខ សុវត្ថិភាពទាំងអស់គ្នា។
គួរបញ្ជាក់ថា សាខាសមាគមនារីកម្ពុជា ដើម្បីសន្តិភាព និងអភិវឌ្ឍន៍ ខេត្តពោធិ៍សាត់ បានរៀបចំពិធីបុណ្យកាន់បិណ្ឌដល់វត្តចំនួន៥ តាមបណ្តាក្រុងស្រុកទូទាំងខេត្ត រួមមាន៖* បិណ្ឌទី២ ថ្ងៃទី០៤ ខែកញ្ញា វត្តឈើទាលរូង ស្ថិតក្នុងសង្កាត់រលាប ក្រុងពោធិ៍សាត់ និងវត្តល្អាង១២ ស្ថិតក្នុងឃុំក្រពើពីរ ស្រុកវាលវែង* បិណ្ឌទី៣ ថ្ងៃទី០៥ ខែកញ្ញា វត្តដំណាក់កន្សែង ស្ថិតក្នុងឃុំតាលោ និងវត្តអំពួច ស្ថិតក្នុងឃុំផ្ទះរុង ស្រុកតាលោសែនជ័យ* បិណ្ឌទី១២ ថ្ងៃទី១៤ ខែកញ្ញា វត្តហង្សាបីតិ ហៅវត្តព្រែកស្តី ស្ថិតក្នុងសង្កាត់លលកស ក្រុងពោធិ៍សាត់ ខេត្តពោធិ៍សាត់៕
(កំពង់ធំ)៖ លោក អួង សារឿន អភិបាលស្រុកបារាយណ៍ បានចុះពិនិត្យតាមសាលារៀន ដើម្បីរៀបចំខ្លួនក្នុងការបង្ការទប់ស្កាត់ជំងឺកូវីដ១៩ នៅតាមសាលារៀន ដើម្បីត្រៀមបើកការបង្រៀនឡើងវិញនៅថ្ងៃ៧ ខែកញ្ញា ឆ្នាំ២០២០ ទៅតាមការណែនាំរបស់ក្រសួងសុខាភិបាល និងក្រសួងអប់រំ យុវជន និងកីឡា។
ក្នុងដំណើរចុះពិនិត្យសាលានៅថ្ងៃទី០៥ ខែកញ្ញា ឆ្នាំ២០២០នេះ លោក អួង សារឿន បានលើកឡើងថា សាលារៀនទាំងអស់ ត្រូវបើកឱ្យសិស្សានុសិស្សបានសិក្សារៀនសូត្រឡើងវិញ ចាប់ពីថ្ងៃទី០៧ ខែកញ្ញា ឆ្នាំ២០២០ខាងមុខនេះតទៅ។ តែដោយសារវិបត្តិនៃជំងឺកូវិដ១៩ មិនទាន់អន់ថយនៅឡើយទើបក្រសួង បានណែនាំឱ្យអាជ្ញាធរដែនដី លោកនាយកសាលា លោកគ្រូ អ្នកគ្រូ យកចិត្តទុកដាក់ក្នុងការបង្ការទប់ស្កាត់ការពារកុំឱ្យជំងឺនេះមានការឆ្លងចូលក្នុងសាលា ព្រមទាំងឱ្យសាលារៀបចំអនាម័យ សម្អាតបរិស្ថាន និងណែនាំសិស្សានុសិស្ស សម្អាតដៃឱ្យបានស្អាត ឱ្យបានញឹកញាប់ និងពាក់ម៉ាស់ជាប្រចាំ។
លោកបញ្ជាក់ថា «ជាមួយនឹងការដាក់ចេញនូវវិធានការដើម្បីការពារនូវជំងឺកូវីដ១៩ យើងតម្រូវឱ្យមានច្រកចេញចូលដែលមានការបាញ់អាកុលសម្លាប់មេរោគ ការពាក់ម៉ាសការពារ ការអនុវត្តវិធានការលាងដៃនឹងសាប៊ូ អាកុល ទឹកជេល នឹងការដាក់គម្លាតសុវត្ថិភាពពីគ្នាមួយម៉ែត្រកន្លះ ក្រៅពីនេះវេនចេញលេងរបស់សិស្សក៏ត្រូវមានការប្ដូរវេនគ្នាផងដែរ»។
ជាចុងក្រោយលោកបានផ្តាំផ្ញើឱ្យលោកនាយកសាលា លោកគ្រូ អ្នកគ្រូ ឱ្យយកចិត្តទុកដាក់ពិនិត្យចំពោះសិស្សានុសិស្សណា ដែលមានបញ្ហាអ្វីមួយ ដូចជាការឡើងកម្ដៅខ្ពស់ នឹងផ្ដល់ព័ត៌មានដល់ស្ថាប័នពាក់ព័ន្ធ។
លោក អួង សារឿន ក៏បានសំណូមពរឱ្យអាណាព្យាបាលសិស្សានុសិស្សទាំងអស់ ត្រូវតែចូលការពារយកចិត្តទុកចំពោះការសិក្សា និងបញ្ហាសុខភាពរបស់កូនៗខ្លួនឱ្យបានជាប្រចាំ។ ជាពិសេសក្មួយៗសិស្សានុសិស្សត្រូវស្តាប់តាមការណែនាំរបស់លោកគ្រូ អ្នកគ្រូ ក្នុងការសិក្សារៀនសូត្រ ព្រមទាំងអនុវត្តន៍តាមវិធានការអនាម័យឱ្យបានខ្ជាប់ខ្លួន៕
(ភ្នំពេញ)៖ យុទ្ធនាការប្រយុទ្ធប្រឆាំងគ្រឿងញៀនខុសច្បាប់ទូទាំងប្រទេស សម្រាប់ថ្ងៃទី០៥ ខែកញ្ញា​ ឆ្នាំ២០២០នេះ បានបង្ហាញថា កម្លាំងសមត្ថកិច្ចបានបង្ក្រាប៤៧ករណី ក្នុងនោះ ករណីប្រើប្រាស់១០ករណី, ជួញដូរ១៤ករណី និងឃាត់ខ្លួនជនសង្ស័យ៨៦នាក់។
របាយការណ៍ បានឲ្យដឹងថា លទ្ធផលអនុវត្តច្បាប់ពីថ្ងៃទី០១ ខែមករា ដល់ថ្ងៃទី០៥ ខែកញ្ញា​ឆ្នាំ២០២០នេះ កម្លាំងសមត្ថកិច្ច បានបង្ក្រាបចំនួន៧,២៨១​ ឃាត់មនុស្ស១៤,៥៦៤នាក់ (ស្រី៩០៩នាក់)៕
(ភ្នំពេញ)៖ សម្តេចតេជោ ហ៊ុន សែន នាយករដ្ឋមន្ត្រីកម្ពុជា បានផ្តល់សុន្ទរកថាគន្លឹះមួយបង្ហាញនូវបទពិសោធន៍របស់កម្ពុជា ក្នុងការដោះស្រាយបញ្ហា និងវិបត្តិទាំងឡាយកើតមានចំពោះសង្គម និងសេដ្ឋកិច្ចកម្ពុជាបង្កដោយជំងឺកូវីដ១៩ ជូនប្រទេសសមាជិកអង្គការអភិវឌ្ឍន៍ឧស្សាហកម្មសហប្រជាជាតិ ()។
សុន្ទរកថាគន្លឹះរបស់សម្តេចតេជោប្រមុខរាជរដ្ឋាភិបាលកម្ពុជា ធ្វើឡើងតាមរយៈប្រព័ន្ធវីដេអូក្នុងកិច្ចប្រជុំ «កិច្ចប្រជុំកំពូលកម្មន្តសាល និងឧស្សាហូបនីយកម្មសកល ឆ្នាំ២០២០ ( 2020)» របស់អង្គការ  ដែលធ្វើឡើងនៅទីក្រុងហ្សឺណែវ ប្រទេសស្វីស នាថ្ងៃទី០៥ ខែកញ្ញា ឆ្នាំ២០២០នេះ។ កិច្ចប្រជុំនេះធ្វើឡើងក្រោមប្រធានបទ «ការស្តារឡើងវិញនូវវិបុលភាពក្នុងពិភពលោកក្រោយពីជំងឺឆ្លងរាតត្បាត»។
ក្នុងសុន្ទរកថាគន្លឹះនេះ សម្តេចតេជោ ហ៊ុន សែន បានគូសរំលេចថា រយៈពេលជាង៩ខែកន្លងមកនេះ ពិភពលោកបាននិងកំពុងប្រយុទ្ធប្រឆាំងនឹងជំងឺកូវីដ-១៩ ដែលបានបង្ករជាវិបត្តិធ្ងន់ធ្ងរមិនធ្លាប់មានពីមុនមកលើសង្គម និងសេដ្ឋកិច្ច។ ទោះបីការខិតខំអភិវឌ្ឍវ៉ាក់សាំងបង្ការកំពុងមានវឌ្ឍនភាពល្អគួរជាទីសង្ឃឹម តែគ្មាននរណាដឹងថា ពេលណាវិបត្តិជំងឺកូវីដ-១៩នេះ នឹងបញ្ចប់នោះឡើយ ហើយក៏គ្មាននណារអាចទស្សន៍ទាយអំពីផលប៉ះពាល់មកលើគ្រប់ទិដ្ឋភាពនៃជីវភាពរស់នៅរបស់សង្គមជាតិនីមួយៗ បានជាក់ច្បាស់នោះដែរ។
សម្តេចតេជោ បានលើកឡើងថា សកម្មភាពសេដ្ឋកិច្ច និង សង្គមស្ទើរគ្រប់វិស័យ ទទួលរងផលប៉ះពាល់យ៉ាងខ្លាំង។ ជាពិសេសតាមរយៈវិធានការទប់ស្កាត់ការរីករាលដាលនៃជំងឺនេះ ដែលត្រូវបានដាក់ចេញដោយរដ្ឋាភិបាលនៃប្រទេសនីមួយៗ ដូចជា ការបិទប្រទេស និង ការរឹតត្បិតដល់ការធ្វើដំណើរ ជាដើម ។
ប្រមុខរាជរដ្ឋាភិបាល បានលើកឡើងទៀតថា ក្នុងបរិការណ៍នេះជីវិតសង្គមជាសកល ត្រូវបានគេប្រមើលឃើញថា អាចនឹងមានការប្រែប្រួលជារចនាសម្ព័ន្ធ ឬ ឈានដល់ប្រក្រតីភាពថ្មី ( ) មួយ ដែលរួមមាន៖ ការប្រែប្រួលនិម្មាបនកម្មសេដ្ឋកិច្ចសកល ដូចជា ការធ្លាក់ចុះនៃច្រវាក់តម្លៃសកល និង ច្រវាក់ផលិតកម្មសកល, ការថមថយរំហូរមូលធនសកល ដោយសារការធ្លាក់ចុះនៃតម្រូវការវិនិយោគ និង ការធ្លាក់ចុះរំហូរមនុស្ស, ការធ្លាក់ចុះផលិតភាពសកល និង ការកើនឡើងនៃវិសមភាពសង្គម។
លើសពីនោះទៀត ជំងឺកូវីដ១៩ ក៏បានបង្កផលប៉ះពាល់ធ្ងន់ធ្ងរដល់ការអភិវឌ្ឍន៍ និង ការអនុវត្តគោលនយោបាយឧស្សាហកម្ម និង សេដ្ឋកិច្ចឌីជីថល ក្នុងបរិបទបដិវត្តឧស្សាហកម្មទី៤ របស់ប្រទេសកំពុងអភិវឌ្ឍន៍ ជាពិសេសប្រទេសអភិវឌ្ឍន៍តិចតួច។
ប្រទេសកម្ពុជា ត្រូវបានវាយតម្លៃ និងចាត់ទុកជាប្រទេសបានដាក់ចេញនូវវិធានការល្អប្រសើរ ដើម្បីទប់ស្កាត់ការរីករាលដាលជំងឺកូវីដ១៩។ មកដល់ពេលបច្ចុប្បន្ន កម្ពុជារកឃើញអ្នកឆ្លងជំងឺកូវីដ១៩សរុបប្រមាណ ២៧៤នាក់។ ក្នុងនោះ ២៧២នាក់ បានព្យាបាលជាសះស្បើយ ខណៈអ្នកជំងឺតែពីរនាក់ទៀតប៉ុណ្ណោះ កំពុងព្យាបាល ហើយមិនមានអ្នកជំងឺណាម្នាក់ស្លាប់នោះឡើយ។
ទន្ទឹមនឹងការថ្លែងបង្ហាញចំណាប់អារម្មណ៍ពីផលប៉ះពាល់បង្កឡើងដោយសារជំងឺកូវីដ១៩ហើយនោះ សម្តេចតេជោ ហ៊ុន សែន ក៏បានថ្លែងថា ចែករំលែកនូវបទពិសោធន៍ក្នុងការទប់ស្កាត់ និងប្រយុទ្ធប្រឆាំងជាមួយជំងឺកូវីដ១៩ ក៏ដូចជាការដាក់ចេញនូវវិធានការ ដើម្បីដោះស្រាយបញ្ហាកើតមានក្នុងសង្គម និងសេដ្ឋកិច្ចកំលុងពេលរីករាលដាលជំងឺកូវីដ១៩ផងដែរ។
សម្តេចតេជោ ហ៊ុន សែន បានគូសរំលេចថា រាជរដ្ឋាភិបាលបានគ្រប់គ្រងសភាពការណ៍កូវីដ១៩ ប្រកបដោយប្រសិទ្ធភាព ដោយមកដល់ពេលនេះ កម្ពុជាមិនមានការឆ្លងជាសហគមន៍ ហើយក៏មិនបានឈានដល់ការបិទជាតំបន់ ឬ ប្រទេសទាំងមូលនោះទេ។
សម្តេចតេជោបន្ថែមថា ជាការពិតជំងឺកូវីដ១៩ បាននាំមកនូវបញ្ហាប្រឈមដ៏ស្រួចស្រាល់មួយចំនួន ជាអាទិ៍នៅក្នុងវិស័យវាយនភណ្ឌ វិស័យទេសចរណ៍ វិស័យអាកាសចរណ៍ និង វិស័យសេវាខ្លះទៀត។ ស្ថិតក្នុងសភាពការណ៍នេះ រាជរដ្ឋាភិបាលកម្ពុជាបានដាក់ចេញនូវវិធានការចំនួន៥ជុំ រួចមកហើយ សំដៅជួយរក្សាលំនឹងផលិតកម្ម និង អាជីវកម្ម សម្រាប់ផ្គត់ផ្គង់ទាំងក្នុង និងក្រៅប្រទេស ពិសេសគឺសំដៅធានាលំនឹងជីវភាពរស់នៅរបស់ប្រជាពលរដ្ឋ ដែលទទួលរងផលប៉ះពាល់ធ្ងន់ធ្ងរ។
វិធានការអន្តរាគមន៍ទាំងនោះរួមមានជាអាទិ៍៖ ការអនុគ្រោះពន្ធ និង ការអនុគ្រោះការបង់ប្រាក់ភាគទានធានារ៉ាប់រងរបបហានិភ័យការងារ និង ថែទាំសុខភាព, ការជួយសម្រួលលក្ខខណ្ឌឥណទាន, ការបង្កើនសន្ទនីយភាពនៅលើទីផ្សារ, ការផ្ដល់ប្រាក់ឧបត្ថម្ភជូនកម្មករ-និយោជិត ក្នុងវិស័យកាត់ដេរ និង ទេសចរណ៍, ការរៀបចំកម្មវិធីហិរញ្ញប្បទានពិសេស ដើម្បីជួយស្តារលទ្ធភាពនិង លើកកម្ពស់អាជីវកម្មរបស់សហគ្រាសធុនតូច និង មធ្យម, ការរៀបចំវគ្គបណ្តុះបណ្តាលជំនាញ ជូនដល់កម្មករ-និយោជិត, និង ការរៀបចំគម្រោងហិរញ្ញប្បទានសម្រាប់ទុនបង្វិល ដើម្បីបំពេញតម្រូវការរបស់រោង-ចក្រ សហគ្រាស និង អាជីវកម្ម នៅក្នុងប្រទេស៕
(ព្រះសីហនុ)៖ លោក សាយ សំអាល់ រដ្ឋមន្រ្តីក្រសួងបរិស្ថាន និងប្រធានក្រុមការងាររាជរដ្ឋាភិបាលចុះមូលដ្ឋានខេត្តព្រះសីហនុ បានជំរុញឲ្យមន្ត្រីពាក់ព័ន្ធសហការគ្នា យកចិត្តទុកដាក់ដោះស្រាយបញ្ហាប្រឈម ដែលនៅសេសសល់ជូនប្រជាពលរដ្ឋឲ្យបានល្អ។ ជាពិសេសគឺការផ្តល់សេវាសាធារណៈជូនពលរដ្ឋឱ្យមានប្រសិទ្ធភាពថែមទៀត សំដៅធ្វើឱ្យប្រជាពលរដ្ឋមានការជឿទុកចិត្ត និងគាំទ្រដល់គោលនយោបាយរបស់រាជរដ្ឋាភិបាលកម្ពុជា។
នាព្រឹកថ្ងៃសៅរ៍ថ្ងៃទី៥ ខែកញ្ញា ឆ្នាំ២០២០ លោក សាយ សំអាល់ បានប្រជុំក្រុមការងាររាជរដ្ឋាភិបាលចុះមូលដ្ឋានខេត្តព្រះសីហនុ ដើម្បីត្រួតពិនិត្យ និងគាំទ្រការអនុវត្តកម្មវិធីនយោបាយ និងយុទ្ធសាស្ត្រចតុកោណដំណាក់កាលទី៤ របស់រាជរដ្ឋាភិបាលកម្ពុជា ដោយមានការចូលរួមពីថ្នាក់ដឹកនាំ និងសមាជិកក្រុមការងាររាជរដ្ឋាភិបាលចុះមូលដ្ឋានខេត្តព្រះសីហនុ គណៈអភិបាលខេត្តព្រះសីហនុ អភិបាលក្រុង-ស្រុក ព្រមទាំងសមាជិកក្រុមការងារថ្នាក់ខេត្ត ស្រុក និងឃុំជាច្រើនរូបផងដែរ។
លោក សាយ សំអាល់ បានដាក់នូវអនុសាសន៍គន្លឹះមួយចំនួន ដល់រដ្ឋបាលខេត្តព្រះសីហនុ ក្រុមការងារថ្នាក់ជាតិ មន្ទីរជំនាញ និងមន្ត្រីតាមមូលដ្ឋាន៖
* ទី១៖ បន្តខិតខំបន្តថែមទៀត ដោះស្រាយចំណុចសេសសល់រាល់បញ្ហា សំណូមពរ របស់ប្រជាពលរដ្ឋ និងពង្រឹងការងារផ្តល់សេវាសាធារណ:ជូនប្រជាពលរដ្ឋឱ្យបានល្អបន្ថែមទៀត នៅក្នុងមូលដ្ឋានរបស់ខ្លួន ដើម្បីបម្រើ និងឆ្លើយតបនឹងបំណងដ៏ពិសិដ្ឋរបស់ប្រជាពលរដ្ឋ។* ទី២៖ បន្តជំរុញការងារអភិវឌ្ឍន៍មូលដ្ឋានខេត្តព្រះសីហនុឱ្យក្លាយជាខេត្តប៉ូលសេដ្ឋកិច្ចពហុវិស័យដ៏រឹងមាំ បន្ថែមលើសក្តានុពលវិស័យទេសចរណ៍ ជំរុញការទាក់ទាញវិនិយោគ និងធ្វើការអភិវឌ្ឍលើវិស័យសេដ្ឋកិច្ច ពាណិជ្ជកម្ម និងឧស្សាហកម្ម ដើម្បីធានានិរន្តរភាពក្នុងការអភិវឌ្ឍសេដ្ឋកិច្ចសង្គម។* ទី៣៖ លើកទឹកចិត្តនិងផ្តល់ឱកាសពង្រឹងសមត្ថភាពមន្រ្តីថ្នាក់ក្រោមជាតិ ជាពិសេសមន្រ្តីវ័យក្មេងឱ្យចូលរួមបំពេញការងារ និងទទួលបានការបណ្តុះបណ្តាលវិជ្ជាជីវៈបន្ថែម ដើម្បីបម្រើជាតិមាតុភូមិ ឆ្ពោះទៅការអភិវឌ្ឍដោយចីរភាព៕
(ព្រះសីហនុ)៖ ស្នងការនគរបាលខេត្តព្រះសីហនុ លោកឧត្តមសេនីយ៍ទោ ជួន ណារិន្ទ តាមរយៈបណ្ដាញព័ត៌មាន   នៅល្ងាចថ្ងៃទី០៥ ខែកញ្ញា ឆ្នាំ២០២០នេះ បានអំពាវនាវដល់ប្រជាពលរដ្ឋដែលបាត់ម៉ូតូនាពេលកន្លងទៅ សូមយកឯកសារមកផ្ទៀងផ្ទាត់ និងពិនិត្យមើលម៉ូតូ នៅអធិការដ្ឋាននគរបាលស្រុកព្រៃនប់ ព្រោះសមត្ថកិច្ចទើបបង្ក្រាបទីតាំងទទួលផលចោរកម្មមួយកន្លែង រកឃើញម៉ូតូ១៧គ្រឿង។
លោកឧត្តមសេនីយ៍ទោ ជួន ណារិន្ទ បានថ្លែងយ៉ាងដូច្នេះថា «ក្នុងនាមស្នងការដ្ឋាននគរបាលខេត្តព្រះសីហនុ សូមគោរជំរាបជូនដល់បងប្អូនប្រជាពលរដ្ឋ បើមានការបាត់បង់ ម៉ូតូ សូមយកឯកសារមកផ្ទៀងផ្ទាត់ និងពិនិត្យមើលម៉ូតូ នៅអធិការដ្ឋាននគរបាលស្រុកព្រៃនប់»។
គួរជម្រាបថា កម្លាំងជំនាញការិយាល័យនគរបាលព្រហ្មទណ្ឌកម្រិតធ្ងន់ សហការជាមួយកម្លាំងជំនាញ នៃអធិការដ្ឋាននគរបាលស្រុកព្រៃនប់ បានបើកប្រតិបត្តិការចុះបង្ក្រាបទីតាំងទទួលផលចោរកម្មមួយកន្លែង នៅស្ថិតក្នុងក្រុមទី៩ ភូមិអណ្ដូងថ្ម ឃុំអណ្ដូងថ្ម ស្រុកព្រៃនប់ ខេត្ដព្រះសីហនុ និងឃាត់ខ្លួនបានមនុស្ស៣នាក់។
ក្នុងប្រតិបត្តិការនេះ សមត្ថកិច្ចដកហូតបាន ម៉ូតូ១៧គ្រឿង, រថយន្ដ១គ្រឿង ម៉ាក  ពណ៌ខ្មៅ ពាក់ស្លាកលេខភ្នំពេញ2-7830, ស្លាកលេខរថយន្ដ៣សន្លឹក, សម្ភារជួសជុល និងគ្រឿងបន្លាស់ម៉ូតូមួយចំនួន, បញ្ជីទិញ-លក់ម៉ូតូ១ក្បាល, កាតគ្រីម៉ូតូចំនួន៤សន្លឹក និងប័ណ្ណបើកបររថយន្ដ៣សន្លឹក។ បច្ចុប្បន្នជនសង្ស័យកម្លាំងសមត្ថកិច្ចជំនាញ កំពុងកសាងសំណុំរឿងដើម្បីចាត់ការបន្ដតាមនីតិវិធី៕
(ភ្នំពេញ)៖ អង្គការអភិវឌ្ឍន៍ឧស្សាហកម្មសហប្រជាជាតិ () នៅថ្ងៃទី០៥ ខែកញ្ញា ឆ្នាំ២០២០នេះ បានរៀបចំកិច្ចប្រជុំ «កំពូលកម្មន្តសាល និង ឧស្សាហូបនីយកម្មសកល ឆ្នាំ២០២០ ( 2020)» នៅទីស្នាក់ការនាទីក្រុងហ្សឺណែវ ប្រទេសស្វីស។ កិច្ចប្រជុំនេះធ្វើឡើងក្រោមប្រធាន «ការស្តារឡើងវិញនូវវិបុលភាពក្នុងពិភពលោកក្រោយពីជំងឺឆ្លងរាតត្បាត»។
មេដឹកនាំប្រទេសជាសមាជិកនៃអង្គការនេះជាច្រើនត្រូវបានអនុញ្ញាតឱ្យថ្លែងសុន្ទរកថាគន្លឹះចែករំលែកនូវបទពិសោធនៅក្នុងប្រទេសនីមួយៗ ដើម្បីជាបច្ច័យក្នុងការដោះស្រាយវិបត្តិ និងការស្តារឡើងវិញលើការងារកម្មន្តសាល និងឧស្សាហូបនីយកម្មក្រោយវិបត្តិជំងឺឆ្លង។
សម្តេចតេជោ ហ៊ុន សែន នាយករដ្ឋមន្ត្រីកម្ពុជា ក៏ត្រូវបានផ្តល់នូវសុន្ទរកថាគន្លឹះក្នុងកិច្ចប្រជុំនេះផងដែរ ដើម្បីចែករំលែកបទពិសោធន៍ និង វិធានការនានា ដែលរាជរដ្ឋាភិបាលកម្ពុជាបានដាក់ចេញសំដៅធ្វើអន្តរាគមន៍ និង គ្រប់គ្រងផលប៉ះពាល់លើសង្គម សេដ្ឋកិច្ច បណ្តាលមកពីជំងឺកូវីដ-១៩ ព្រមទាំងគោលនយោបាយជាក់លាក់មួយចំនួនទៀត សំដៅស្តារស្ថានភាពផលិតកម្ម និងឧស្សហកម្ម ក្រោយពីមានការថមថយ និងផុតរលត់ទៅ នៃជំងឺកូវីដ-១៩ នាពេលខាងមុខ។
ខាងក្រោមនេះ គឺជាសុន្ទរកថាគន្លឹះទាំងស្រុងរបស់សម្តេចតេជោ ហ៊ុន សែន ដែលបានថ្លែងក្នុងកិច្ចប្រជុំតាមរយៈប្រព័ន្ធវីដេអូ៖
(បន្ទាយមានជ័យ)៖ នៅព្រឹកថ្ងៃសៅរ៍ ទី៥ ខែកញ្ញា ឆ្នាំ២០២០ នៅបញ្ជាការដ្ឋានកងរាជអាវុធហត្ថខេត្តបន្ទាយមានជ័យ បានរៀបចំពិធីជួបសំណេះសំណាលជាមួយយោធិន នៃកងរាជអាវុធហត្ថ របួស-ពិការ និងសោធននិវត្តន៍ ដែលបានផ្ទេរទៅទទួលរបបសន្តិសុខសង្គមបន្តនៅក្រសួងសង្គមកិច្ច អតីយុទ្ធជន និងយុវនិតិសមម្បទា ចំនួន១០នាក់។
ពិធីនេះបានធ្វើឡើងក្រោមអធិបតីលោកឧត្ដមសេនីយ៍ត្រី បោន ប៊ិន មេបញ្ជាការកងរាជអាវុធហត្ថខេត្ត ដោយមានការអញ្ជើញចូលរួមពីសំណាក់លោកមេបញ្ជាការរងផងដែរ។ 
ក្នុងនោះផងដែរ លោកឧត្តមសេនីយ៍ត្រីមេញ្ជាការ បានឧបត្ថម្ភជាគ្រឿងឧបភោគ បរិភោគ និងថវិកាដល់និវត្តន៍ជនក្នុងម្នាក់ៗ ទទួលបាន អង្ករទម្ងន់៥០គីឡូក្រាម, មី០១កេស, ត្រីខ ១២កំប៉ុង, ទឹកសុទ្ធ០២កេស, កន្សែងពោះគោ០១ និងថវិកាចំនួន ១០០ដុល្លារ សម្រាប់ប្រើប្រាស់ក្នុងពិធីកាន់បិណ្ឌ និងភ្ជុំបិណ្ឌនេះ៕
(ភ្នំពេញ)៖ លោកស្រីកិត្តិសង្គហបណ្ឌិត ម៉ែន សំអន ឧបនាយករដ្ឋមន្រី្ត រដ្ឋមន្រ្តីក្រសួងទំនាក់ទំនងជាមួយរដ្ឋសភា ព្រឹទ្ធសភា និងអធិការកិច្ច បានអញ្ជើញចូលរួមក្នុងពិធីសូត្រមន្តកាន់បិណ្ឌវេនទី៤ នៅវត្តសារាវ័ន្តតេជោ ក្នុងខណ្ឌដូនពេញ រាជធានីភ្នំពេញ នារសៀលថ្ងៃសៅរ៍ ០៣រោច ខែភទ្របទ ឆ្នាំជូត ទោស័ក ព.ស. ២៥៦៤ ត្រូវនឹងថ្ងៃទី៥ ខែកញ្ញា ឆ្នាំ២០២០។
ក្នុងពិធីនោះផងដែរ ក៏មានការអញ្ជើញចូលរួមពីសំណាក់ក្រុមការងារសហការី ថ្នាក់ដឹកនាំក្រសួងខុទ្ទកាល័យព្រមទាំងពុទ្ធបរិស័ទ បានបូជាទៀនធូបផា្កភ្ញីចំពោះព្រះរតនត្រៃសមាទានសិល ធ្វើកិច្ចនមស្សការបង្សុកុលព្រមទាំងបាននាំយកនូវបច្ច័យ ទេយ្យទានគ្រឿងឧបភោគបរិភោគ ភេសជ្ជៈ ផ្លែឈើជាច្រើនមុខ ទៅវេរប្រគេនព្រះសង្ឃ ដើម្បីឧទ្ទិសនូវផល្លារអានិសង្ឃជូនទៅដល់វិញ្ញាណក្ខន្ធ បុព្វការីជនមានមាតាបិតាជីដូនជីតាញាតិការទាំង៧សណ្ដាន។
លោកស្រី ម៉ែន សំអន បានបួងសួងថ្វាយព្រះពរជ័យថ្វាយព្រះមហាក្សត្រ ព្រះមហាក្សត្រី ជាសម្តេចម៉ែ សម្តេចយាយ សម្តេចយាយទួត មុនីនាថ សីហនុ និងប្រគេនពរដល់ព្រះសង្ឃគ្រប់ព្រះអង្គ និង ជូនពរសម្តេចតេជោ ហ៊ុន សែន នាយករដ្ឋមន្រ្តី នៃកម្ពុជា និងសម្តេចកិត្តិព្រឹទ្ធបណ្ឌិត ប៊ុន រ៉ានី ហ៊ុនសែន ប្រធានកាកបាទក្រហមកម្ពុជា, ថ្នាក់ដឹកនាំ សមាជិកព្រឹទ្ធសភា ថ្នាក់ដឹកនាំ សមាជិករដ្ឋសភា ព្រមទាំងប្រជាពលរដ្ឋ នៅទូទាំងប្រទេស សូមឲ្យជួបសេចក្តីសុខ សន្តិភាព និងសេចក្តីចម្រើនគ្រប់ៗគ្នាជារៀងរហូត។
ជាមួយគ្នានេះ លោកស្រីក៏បានអំពាវនាវឲ្យប្រជាពុទ្ធបរិស័ទទាំងអស់គ្នា ចូលរួមគោរព និងអនុវត្តឲ្យបានខ្ជាប់ខ្ជួននូវគោលការណ៍រក្សាអនាម័យឲ្យបានល្អ រួមជាមួយនឹងវិធានការនានាដែលបានកំណត់ របស់ក្រសួងសុខាភិបាល ដោយត្រូវបន្តរក្សាការប្រុងប្រយ័ត្នខ្ពស់ក្នុងការបង្ការ និងការពារនូវការឆ្លងរីករាលដាលនៃជំងឺកូវីដ១៩ នៃរលកទី២ ខណៈពេលដែលពិភពលោកកំពុងប្រឈមមុខ នឹងការរាត្បាតយ៉ាងខ្លាំងដោយសារជម្ងឺដ៏កាចសាហាវមួយនេះ៕
(បន្ទាយមានជ័យ)៖ ដោយមានការគិតគូពីសុខភាពពលរដ្ឋរស់នៅតាមបណ្តោយព្រំដែនកម្ពុជា-ថៃ នៅព្រឹកថ្ងៃទី៥ ខែកញ្ញា ឆ្នាំ២០២០ សាខាអគ្គនាយកដ្ឋានការពារអ្នកប្រើប្រាស់កិច្ចការប្រកួត ប្រជែង និងបង្ក្រាបការក្លែងបន្លំ ខេត្តបន្ទាយមានជ័យដឹកនាំដោយលោក សាន វិជ្ជាសារ៉ាវុធ ប្រធានសាខា និងមន្ត្រីក្រោមឱវាទ បានចុះពិនិត្យរកទំនិញខូចគុណភាព ហួសកាលបរិច្ឆេទកំណត់ នៅតាមម៉ាតក្នុងផ្សាអគ្គស្តង់ផ្សេងៗទៀត នៅក្នុងក្រុងប៉ោយប៉ែត ខេត្តបន្ទាយមានជ័យ។
លោក សាន វិជ្ជាសារ៉ាវុធ បានថ្លែងថា ក្រុមការងារបានចុះអង្កេតត្រួតពិនិត្យ និងដកហូតផលិតផលទំនិញហួសកាលបរិច្ឆេទប្រើប្រាស់គ្មានអនុលោមភាព តាមបណ្តាតូប និងតាមម៉ាតមួយចំនួន ក្នុងសង្កាត់ប៉ោយប៉ែត ក្រុងប៉ោយប៉ែត ខេត្តបន្ទាយមានជ័យ លទ្ធផលទទួលបានដូចខាងក្រោម៖
*ទី១៖ ដកហូតការដាក់តាំងលក់ផលិតផលម្សៅទឹកដោះគោម៉ាក  សម្រាប់ចិញ្ចឹមទារក និងកុមារ នៅតាម បណ្តាម៉ាត ០៧កន្លែង បានចំនួន ៣០កំប៉ុង ស្មើ ២១គីឡូក្រាម។*ទី២៖ ត្រួតពិនិត្យផលិតសាដកតាមបណ្តាតូបជុំវិញផ្សារអគ្គ និងដកហូតចំនួន៣កញ្ចប់តូច ស្មើ៦៥ក្រាម។
ក្នុងការត្រួតពិនិត្យ និងផ្សព្វផ្សាយនេះផងដែរ មន្ត្រីជំនាញ ក.ប.ប ខេត្ត បានយកចិត្តទុកដាក់បញ្ជាក់បង្ហាញជូនដល់ក្រុមអាជីវករទាំងអស់ ឱ្យបានយល់ច្បាស់អំពីច្បាប់ បទបញ្ញត្តិពាក់ព័ន្ធដើម្បី ចូលរួមលើកកម្ពស់សុខមាលភាពជូនដល់ប្រជាពលរដ្ឋ។
សូមបញ្ជាក់ថា ចំពោះម្សៅទឹកដោះគោ ដែលមន្ត្រីជំនាញរកឃើញនោះ ត្រូវបានម្ចាស់រក្សាទុកប្រគល់ជូនឲ្យក្រុមហ៊ុមវិញនៅពេលក្រោយ៕
(ភ្នំពេញ)៖ ឧកញ៉ា ទ្រី ភាព ទីប្រឹក្សាផ្ទាល់សម្តេចតេជោ ហ៊ុន សែន ប្រធានគណបក្សប្រជាជនកម្ពុជា និងជាប្រធានគណៈកម្មាធិការសាខាបក្ស «ខ៦» នៃគណៈកម្មាធិការគណបក្សខុទ្ទកាល័យសម្តេចតេជោ ហ៊ុន សែន បានបើកកិច្ចប្រជុំជាលើកដំបូងជាមួយសមាជិក សមាជិក ដើម្បីពង្រឹងសាមគ្គីភាព និងដាក់ចេញផែនការមួយចំនួនក្នុងការបម្រើការងារឱ្យបានកាន់តែល្អប្រសើរ។
កិច្ចប្រជុំបានធ្វើឡើងនៅសាលប្រជុំធំ នៃទីស្នាក់ការកណ្តាលក្រុមហ៊ុន ទ្រី ភាព គ្រុប កាលពីរសៀលថ្ងៃទី០៤ ខែកញ្ញា ឆ្នាំ២០២០។ ក្នុងកិច្ចប្រជុំនោះ លោកឧកញ៉ា ទ្រី ភាព បានគោរពថ្លែងអំណរគុណសម្តេចតេជោ ហ៊ុន សែន ប្រធានគណបក្សប្រជាជនកម្ពុជា ដែលបានផ្តល់សេចក្តីទុកចិត្ត និងតែងតាំងរូបលោកជាប្រធានគណៈកម្មាធិការសាខាបក្ស «ខ៦»។
ឧកញ៉ា ទ្រី ភាព បានលើកឡើងថា នេះគឺជាកិត្តិយសមួយដ៏ធំធេងសម្រាប់រូបលោក។ លោកឧកញ៉ា បានប្រកាសដាក់ចិត្តដាក់កាយក្នុងការដឹកនាំគណៈកម្មាធិការសាខាបក្ស «ខ៦» ដើម្បីសម្រេចការងារជាប្រយោជន៍សម្រាប់បក្ស ជាពិសេសសម្រាប់សម្តេចតេជោ ហ៊ុន សែន។
ក្នុងឱកាសនោះលោកឧកញ៉ា ក៏បានសម្តែងសេចក្តីសោមនស្សរីករាយជ្រាលជ្រៅ ដែលបានចួលរួមកិច្ចការជាមួយសមាជិក សមាជិកាដទៃទៀត ដើម្បីបម្រើការងារជូនសម្តេចតេជោ ហ៊ុន សែន។ លោក ទ្រី ភាព បានស្នើសុំសមាជិក សមាជិកាទាំងអស់រួបរួមសាមគ្គីគ្នាជាធ្លុង ហើយដាក់ចិត្តដាក់ថ្លើមបម្រើការងារ ដែលបក្សបានប្រគល់ជូន ដើម្បីសម្រេចឱ្យបានប្រសិទ្ធភាពខ្ពស់។
សូមបញ្ជាក់ថា ឧកញ៉ា ទ្រី ភាព ត្រូវបានគណបក្សប្រជាជនកម្ពុជាសម្រេចតែងតាំងជាសមាជិកគណៈកម្មាធិការគណបក្សខុទ្ទកាល័យសម្តេចតេជោ ហ៊ុន សែន។ លោកឧកញ៉ា ត្រូវបានបក្សប្រគល់តួនាទីជាប្រធានគណៈកម្មាធិការសាខាគណបក្ស «ខ៦» នៃគណៈកម្មាធិការគណបក្សខុទ្ទកាល័យសម្តេចតេជោ ហ៊ុន សែន ដែលមានអនុប្រធាន និងសមាជិកសរុបប្រមាណ ៣៩រូប៕
(ភ្នំពេញ)៖ សុន្ទរកថាគន្លឹះរបស់សម្តេចតេជោ ហ៊ុន សែន នាយករដ្ឋមន្ត្រីនៃកម្ពុជា ថ្លែងតាមប្រព័ន្ធវិដេអូក្នុងកិច្ចប្រជុំកម្មន្តសាល និងឧស្សាហកម្មសកលឆ្នាំ២០២០ ក្រោមប្រធានបទ «ការស្តារឡើងវិញនូវវិបុលភាពក្នុងពិភពលោក ក្រោយពីជម្ងឺរាតត្បាត»។
សូមទស្សនាវិដេអូទាំងស្រុងចំនួនជាង១៩នាទី៖

(កោះកុង)៖ ឧត្តមសេនីយ៍ឯក មាស ប៊ុនឡី និងលោកស្រី តំណាងលោក ចៅ ភិរុណ ក្រុមការងារថ្នាក់ជាតិចុះជួយស្រុកបូទុមសាគរ ខេត្តកោះកុង អញ្ជើញចូលរួមកាន់វេនបិណ្ឌទី២ គឺនៅវត្តចន្ទមុនីរាម (ហៅវត្តអណ្តូងទឹក) និងនៅវត្តគីរីបូទុម (ហៅវត្តតាអ៊ុក) និងមានការចូលរួមទាំងឧបាស័កឧបាសិកា ចំណុះជើងវត្តយ៉ាងច្រើនផងដែរ នាថ្ងៃទី០៥ ខែកញ្ញា ឆ្នាំ២០២០ ស្ថិតក្នុងស្រុកបូទុមសាគរ ខេត្តកោះកុង។
នាឱកាសនោះ ឧត្តមសេនីយ៍ មាស ប៊ុនឡី ក៏បានក្រើនរំលឹកដល់បងប្អូនជាពុទ្ធបរិស័ទ ដែលបានអញ្ជើញចូលរួមកាន់វេនបិណ្ឌ បន្តប្រុងប្រយ័ត្ន ចំពោះជំងឺរាតត្បាតសកលកូវីដ-១៩ ដែលមានហានិភ័យខ្ពស់ដល់ពិភពលោក ក៏ដូចជាប្រទេសកម្ពុជា។
ដើម្បីការពារ និងបញ្ជៀសឆ្ងាយពីជំងឺដ៏កាចសាហាវនេះ លោក មាស ប៊ុនឡី បានក្រើនរំលឹកដល់បងប្អូនពលរដ្ឋ ត្រូវអនុវត្តឲ្យបានខ្ជាប់ខ្ជួន តាមការណែនាំផ្សព្វផ្សាយរបស់រាជរដ្ឋាភិបាល និងក្រសួងសុខាភិបាល ដោយត្រូវអនុវត្តន៍នូវវិធានការពារថែរក្សា អនាម័យ លាងសម្អាតដៃជាមួយសាប៊ូ ទឹកស្អាត អាល់កុល ឬជែលសម្លាប់មេរោគ ជាប្រចាំ ត្រូវពាក់ម៉ាសកាពារ ពិសេសត្រូវរក្សានៅគម្លាតពីគ្នា ចន្លោះពី១.៥ទៅ២ម៉ែត្រពីគ្នា ហើយបើមានសុខភាពមិនប្រក្រតី នៅក្នុងខ្លួន ឬក្នុងក្រុមគ្រួសារ គួរប្រញាប់ទៅមន្ទីរពេទ្យ ឬមណ្ឌលសុខភាព ដើម្បីធ្វើតេស្ត ឬការផ្តល់ប្រឹក្សាពីលោកគ្រូពេទ្យមកវិញ។
ឧត្តមសេនីយ៍ មាស ប៊ុនឡី បានបន្តថា បងប្អូនត្រូវដឹងថា បច្ចុប្បន្នភាពប្រទេសកម្ពុជា មានសន្តិភាព និងកំពង់តែអភិវឌ្ឍន៍គ្រប់វិស័យ រួមទាំងវិស័យសាសនា និងមានធនធានមនុស្សទាំងអស់នេះ គឺស្ថិតក្រោមការដឹកនាំរបស់សម្ដេចតេជោ ហ៊ុន សែន នាយរដ្ឋមន្រ្តីនៃកម្ពុជា ក្រោមការដឹកនាំដ៍ឈ្លាសវៃ ដែលធ្វើឲ្យពិភពលោកទទួលស្គាល់ នៃភាពល្បីល្បាយនៅលើឆាកអន្តរជាតិ។
ក្នុងពិធីកាន់វេនបិណ្ឌនេះ លោក មាស ប៊ុនឡី ក៏បានជូនតេយ្យទៀនដល់វត្តនីមួយៗ មានអង្ករចំនួន២បាវ ស្លាដក៣ ត្រីខចំនួន៤យួរ ភេសជ្ជៈចំនួន៣កេស បច្ច័យកាន់បិណ្ឌចំនួន ១,៣០០,០០០រៀលក្នុង១វត្ត និងបានផ្តល់អំណោយប្រគេនព្រះសង្ឃចំនួន១២អង្គ ក្នុង១អង្គថវិកា៥ម៉ឺនរៀល លោកអាចារ្យ តាជីយាយជី ក្នុងម្នាក់ៗ៥ម៉ឺនរៀល ឧបត្ថម្ភដល់សាលាស្រុកបូទុមសាគរ ចំនួន១០០ដុល្លា ឧបត្ថម្ភកងកម្លាំងប្រដាប់អាវុធទាំង៣ប្រភេទ ក្នុង១អង្គភាព២០ម៉ឺនរៀល និងចូលរួមផ្តើមក្នុងការសាងសង់ សាលាធម្មសភាថ្មី នៅវត្តអណ្តូងទឹកចំនួន១,០០០ដុល្លារផងដែរ។
លោកក៏សូមអំពាវនាវ ដល់បងប្អូនប្រជាពលរដ្ឋ ឲ្យមានការប្រុងប្រយ័ត្នឲ្យខ្ពស់ ក្នុងការការពារជំងឺកូវីដ ដើម្បីសុខភាព និងសូមចូលរួមគោរពច្បាប់ចរាចណ៍ទាំងអស់គ្នា ដើម្បីសុវត្ថិភាពខ្លួនឯង៕
(ព្រះសីហនុ)៖ កម្លាំងជំនាញការិយាល័យនគរបាលព្រហ្មទណ្ឌកម្រិតធ្ងន់ សហការជាមួយកម្លាំងជំនាញ នៃអធិការដ្ឋាននគរបាលស្រុកព្រៃនប់ នៅល្ងាចថ្ងៃទី០៤ ខែកញ្ញា ឆ្នាំ២០២០ បានចុះទៅកាន់លំនៅដ្ឋានមួយកន្លែងរបស់ឈ្មោះ នួន ស៊ីណាត អាយុ៤៥ឆ្នាំ ស្ថិតក្នុងក្រុមទី៩ ភូមិអណ្ដូងថ្ម ឃុំអណ្ដូងថ្ម ស្រុកព្រៃនប់ ខេត្ដព្រះសីហនុ ក្រោមការសម្របសម្រួលពីតំណាងអយ្យការខេត្តព្រះសីហនុ។
ស្នងការនគរបាលខេត្តព្រះសីហនុ លោកឧត្តមសេនីយ៍ទោ ជួន ណារិន្ទ បានប្រាប់អង្គភាពព័ត៌មាន   ឲ្យដឹងនៅរសៀលថ្ងៃទី០៥ ខែកញ្ញា ឆ្នាំ២០២០នេះថា ជាលទ្ធផលក្រុមប្រតិបត្ដិការ បានប្រមូលសម្ភារវត្ថុតាង និងនាំខ្លួនជនសង្ស័យចំនួន៣នាក់ ដែលជាប់ពាក់ព័ន្ធនឹងករណីទទួលផលចោរកម្ម មកកាន់អធិការដ្ឋាននគរបាលស្រុកព្រៃនប់ ដើម្បីចាត់ការតាមនីតិវិធី។
លោកឧត្តមសេនីយ៍ស្នងការ បានបញ្ជាក់ថា ជនសង្ស័យទាំង៣នាក់ ទី១៖ឈ្មោះ នួន ស៊ីណាត អាយុ៤៥ឆ្នាំ (ម្ចាស់ផ្ទះ) មានទីលំនៅក្រុម៩ ភូមិអណ្ដូងថ្ម ឃុំអណ្ដូងថ្ម ស្រុកព្រៃនប់ ខេត្ដព្រះសីហនុ (ប្ដី), ទី២៖ឈ្មោះ ង៉ាន ភៀវ អាយុ៤២ឆ្នាំ (ប្រពន្ធ) និងទី៣៖ឈ្មោះ ហ៊ាន ស៊ីប៉ាន់ អាយុ១៨ឆ្នាំ (កូន) ដែលជនសង្ស័យទាំង៣នាក់នេះ ពាក់ព័ន្ធនឹងករណីទទួលបញ្ចាំខុសច្បាប់ និងទទួលផលចោរកម្ម។
វត្ថុតាងចាប់យកបាន ម៉ូតូ១៧គ្រឿង, រថយន្ដ១គ្រឿង ម៉ាក  ពណ៌ខ្មៅ ពាក់ស្លាកលេខភ្នំពេញ2-7830, ស្លាកលេខរថយន្ដ៣សន្លឹក, សម្ភារជួសជុល និងគ្រឿងបន្លាស់ម៉ូតូមួយចំនួន, បញ្ជីទិញ-លក់ម៉ូតូ១ក្បាល, កាតគ្រីម៉ូតូចំនួន៤សន្លឹក និងប័ណ្ណបើកបររថយន្ដ៣សន្លឹក។ បច្ចុប្បន្នជនសង្ស័យកម្លាំងសមត្ថកិច្ចជំនាញ កំពុងកសាងសំណុំរឿងដើម្បីចាត់ការបន្ដតាមនីតិវិធី៕
(ស្វាយរៀង)៖ លោក ចាន់ កុលបុត្រ រដ្ឋលេខាធិការក្រសួងទំនាក់ទំនងជាមួយព្រឹទ្ធសភា រដ្ឋសភា និងអធិការកិច្ច បានអំពាវនាវដល់លោកគ្រូ អ្នកគ្រូ សិក្សានុសិស្ស និងប្រជាពលរដ្ឋទាំងអស់ ត្រូវមានការប្រុងប្រយ័ត្នចំពោះជំងឺកូវីដ១៩ ត្រូវធ្វើការបង្ការទប់ស្កាត់ដោយផ្ដើមចេញពីការធ្វើអនាម័យជាប្រចាំ ហើយត្រូវរួមគ្នាប្រយុទ្ធប្រឆាំងនឹងជំងឺកូវីដ១៩ និងស្តាប់តាមការណែនាំរបស់ ក្រសួងសុខាភិបាលឲ្យបានខ្ជាប់ខ្ជួនក្នុងអំឡុងពេល ដែលក្រសួងអប់រំ យុវជន និងកីឡា អនុញ្ញាតឲ្យបើកសាលារៀនវិញ។
ការថ្លែងបែបនេះនៅក្នុងពិធីសំណេះសំណាល និងចែកសម្ភារអនាម័យជូនដល់លោកគ្រូ អ្នកគ្រូ សិស្សានុសិស្ស នៅវិទ្យាល័យពងទឹកស្ថិតក្នុងឃុំពងទឹក ស្រុករំដួល ខេត្តស្វាយរៀង នៅព្រឹកថ្ងៃទី ៥ ខែកញ្ញា ឆ្នាំ២០២០ ដែលមានការចូលរួមពីអាជ្ញាធរដែនដី និងកងកម្លាំងប្រដាប់អាវុធជាច្រើនរូបផងដែរ។
លោកបានបន្តថា ក្នុងនាមប្រធានក្រុមការងារចុះជួយឃុំពងទឹក សូមថ្លែងអំណរគុណដល់ក្រុមប្រឹក្សាឃុំពងទឹក សមាជិកសមាជិកា អាជ្ញាធរដែនដីសមត្ថកិច្ចគ្រប់លំដាប់ថ្នាក់ ដែលបានធ្វើការតាមដាន និងដាក់នៅដាច់ដោយឡែកចំពោះបងប្អូនប្រជាពលរដ្ឋយើងដែលធ្វើចំណាកស្រុកមកកាន់ភូមិ ឃុំដែលជាស្រុកកំណើតរបស់ពួកគាត់ ដោយបានដាក់នៅដាច់ដោយឡែក រយៈពេល១៤ថ្ងៃ ដើម្បីតាមដានសុខភាពរបស់ពួកគាត់ គឺធ្វើយ៉ាងណាកុំឲ្យជំងឺនេះឆ្លងនៅសហគមន៍របស់យើងជាដាច់ខាត។
លោកបានបន្តថា លោកគ្រូ អ្នកគ្រូ ត្រូវខិតខំបង្ហាត់បង្រៀនដល់សិស្សានុសិស្សឲ្យបានល្អប្រសើរបន្ថែមទៀត ដើម្បីអភិវឌ្ឍន៍វិស័យអប់រំ ក្នុងនោះត្រូវផ្តោតការយកចិត្តទុកដាក់លើការលើកកម្ពស់ គុណភាពសិក្សា និងការគ្រប់គ្រងសាលារៀនប្រកបដោយប្រសិទ្ធភាព ក្នុងកំឡុងពេលបើកសាលារៀនឡើងវិញនាពេលនេះ។
លោកថ្លែងបន្តថា លោកគ្រូ អ្នកគ្រូ សិស្សានុសិស្ស ត្រូវតែនៅបន្តបង្ការទប់ស្កាត់ជំងឺកូវីដ១៩ ឲ្យបានខ្លាំងក្លាបន្ថែមទៀត ដោយទាល់តែមានសេចក្តីប្រកាសពីអង្គការសុខភាពពិភពលោក និងក្រសួងសុខាភិបាល។
លោក ចាន់ កុលបុត្រ បានថ្លែងផ្ដាំផ្ញើដល់លោកគ្រូអ្នកគ្រូ ត្រូវអប់រំកូនចៅឲ្យចៀសឆ្ងាយពីគ្រឿងញៀនគ្រប់ប្រភេទ និងរួមគ្នាគោរពច្បាប់ចរាចរណ៍ឲ្យបានខ្ជាប់ខ្ជួន ព្រមទាំងត្រូវការពារ សន្តិសុខសុវត្ថិភាព ជូនប្រជាពលរដ្ឋឲ្យបានល្អប្រសើរ ដើម្បីធ្វើយ៉ាងណាឲ្យរស់នៅប្រកបដោយសុខដុមរមនា និងត្រូវបង្កើនការបង្កបង្កើនផលស្រូវរដូវវស្សាឲ្យបានទាន់ពេលវេលា ព្រមទាំងដាំដំណាំរួមផ្សំចិញ្ចឹមសត្វឲ្យបានច្រើនក្នុងអំឡុងពេលកូវីដ១៩នេះផងដែរ។
សូមបញ្ជាក់ថា លោក ចាន់ កុលបុត្រ និងលោកស្រី ព្រមទាំងក្រុមការងារ បានចែកជូននូវសំភារៈអនាម័យ និងសម្ភារសិក្សា សំលៀកបំពាក់មួយចំនួនដល់លោកគ្រូអ្នកគ្រូ និងសិស្សានុសិស្ស ព្រមទាំងឧបត្ថម្ភថវិកាមួយចំនួន ដល់សាលាវិទ្យាល័យពងទឹក និងក្រុមប្រឹក្សាឃុំពងទឹក កងកម្លាំងសរុបថវិកាអស់ជាង ៤លានរៀលផងដែរ៕
(ស្វាយរៀង)៖ នាយឧត្តមសេនីយ៍ សៅ សុខា អគ្គមេបញ្ជាការរងកងយោធពលខេមរភូមិន្ទ និងជាមេបញ្ជាការកងរាជអាវុធហត្ថលើផ្ទៃប្រទេស បានផ្តាំផ្ញើប្រជាពលរដ្ឋស្រុកស្វាយទាប ខេត្តស្វាយរៀង ចូលរួមបង្ការ និងទប់ស្កាត់ជំងឺកូវីដ១៩ អំឡុងបុណ្យកាន់បិណ្ឌ និងភ្ជុំបិណ្ឌ។
ការផ្តាំផ្ញើបានធ្វើឡើងនៅព្រឹកថ្ងៃទី៥ ខែកញ្ញា ឆ្នាំ២០២០ ក្នុងឱកាសលោកចូលរួមក្នុងពិធីកាន់បិណ្ឌចំនួន៣វត្ត នៅស្រុកស្វាយទាប ខេត្តស្វាយរៀង ដើម្បីឧទ្ទិសកុសលផលបុណ្យដល់ញាតិការទាំង ៧សន្តាន និងវីរជន វីរនារីស្នេហាជាតិដែលអង់អាចក្លាហាន ដែលបានបូជាសាច់ស្រស់ឈាមស្រស់ ដើម្បីបុព្វហេតុជាតិមាតុភូមិ។
នាយឧត្តមសេនីយ៍ សៅ សុខា បានថ្លែងពាំនាំនូវការសាកសួរសុខទុក្ខពីសំណាក់សម្ដេចតេជោ ហ៊ុន សែន នាយករដ្ឋមន្ត្រី នៃកម្ពុជា និងសម្ដេចកិត្តិព្រឹទ្ធបណ្ឌិត ប៊ុន រ៉ានី ហ៊ុនសែន ប្រធានកាកបាទក្រហមកម្ពុជា ជូនដល់បងប្អូនប្រជាពលរដ្ឋ ប្រជាពុទ្ធបរិស័ទនៅស្រុកស្វាយទាប ខេត្តស្វាយរៀងផងដែរ។
នៅក្នុងឱកាសនោះលោក សៅ សុខា បានថ្លែងផ្ដាំផ្ញើដល់ប្រជាពុទ្ធបរិស័ទ អាជ្ញាធរដែនដី កងកម្លាំងប្រដាប់អាវុធ និងមន្ត្រីពាក់ព័ន្ធទាំងអស់ ត្រូវរួមគ្នាទប់ស្កាត់ការពារជំងឺកូវីដ១៩ កុំឱ្យឆ្លងរាលដាលដល់សហគមន៍ជាដាច់ខាត ដោយត្រូវធ្វើអនាម័យឲ្យបានខ្ជាប់ខ្ជួន ដោយលាងដៃជាមួយអាកុល សាប៊ូជែល ពាក់ម៉ាស និងនៅគម្លាតឆ្ងាយពីគ្នាជាដើម។
លោកបានបញ្ជាក់ថា គោលនយោបាយ ឈ្នះ ឈ្នះ របស់សម្តេចនាយករដ្ឋមន្ត្រី បាននាំមកជូនប្រទេសជាតិ នូវសុខសន្តិភាព ស្ថិរភាពពេញលេញ ពេញផ្ទៃប្រទេស និងការអភិវឌ្ឍលើគ្រប់វិស័យ ទាំងវិស័យពុទ្ធចក្រ និងអាណាចក្រ។ លោកក៏អរគុណជនរួមជាតិ ដែលបានចូលរួមថែរក្សាសន្តិភាព និងរួមចំណែកអភិវឌ្ឍន៍ប្រទេសជាតិ កាន់តែរីកចម្រើនទៅមុខ។
នៅក្នុងពិធីកាន់បិណ្ឌរបស់នាយឧត្តមសេនីយ៍ សៅ សុខា និងក្រុមការងារបានប្រគេនបច្ច័យ និងទេយ្យវត្ថុមួយចំនួនដល់វត្តព្រៃធ្នុង វត្តស្វាយទន្ទឹម និងវត្តស្វាយរំពារ ស្ថិតក្នុងស្រុកស្វាយទាប ខេត្តស្វាយរៀង៕
(ពោធិ៍សាត់)៖ លោក ភុន សុវណ្ណ នាយរងខណ្ឌរដ្ឋបាលជលផល នៃមន្ទីរកសិកម្ម រុក្ខា ប្រមាញ់ និងនេសាទខេត្តពោធិ៍សាត់ សហការជាមួយកម្លាំងយោធាខេត្ត នាថ្ងៃទី០៤ ខែកញ្ញា ឆ្នាំ២០២០ បានបន្តចុះប្រតិបត្តិការបង្ក្រាបបទល្មើសនេសាទ ២គោលដៅផ្សេងគ្នា នៅក្នុងរដូវបិទនេសាទ នារដូវត្រីកំពុងតែពងកូន។
នៅក្នុងកិច្ចប្រតិបត្តការបង្ក្រាបបទល្មើសនេសាទនេះ បានធ្វើឡើងនៅចំណុចកំពង់ថ្គោល រហូតដល់កំពង់ស្ទឹង ឃុំអន្សាចំបក់ ស្រុកក្រគរ ខេត្តពោធិ៍សាត់។ ជាលទ្ធផលសមត្ថកិច្ចបានធ្វើការរុះរើ និងបំផ្លាញចោលរបាំងស្បៃមុង៦ខ្សែប្រវែង ៦០០ម៉ែត្រ លូងកងស្បៃមុង១០មាត់ បង្គោលចំរឹង១២០ដើម និងបានចាក់លែងកូនត្រីល្អិតៗ ទៅក្នុងបឹងទន្លេសាបមួយចំនួន។
ដោយឡែក នៅចំណុចព្រែកខ្ញែង ស្ថិតនៅក្នុងភូមិព្រែកក្រ ឃុំមេទឹក ស្រុកបាកាន ខេត្តពោធិ៍សាត់។ ជាមួយគ្នានេះ សមត្ថកិច្ចក៏បានធ្វើការរុះរើ និងកម្ទេចចោលវត្ថុតាង របាំងស្បៃមុងប្រវែង៤៥០ម៉ែត្រ លូស្បៃមុង៦មាត់ បង្គោលចម្រឹង៣០០ដើម និងបានចាក់លែងទឹកក្នុងបឹងទន្លេសាបវិញផងដែរ។
បើតាមលោក ភុន សុវណ្ណ នាយរងខណ្ឌរដ្ឋបាលជលផល ខេត្តពោធិ៍សាត់ បានឱ្យដឹងថា ការចុះបង្ក្រាបបទល្មើសនេសាទ នៅក្នុងរដូវបិទនេសាទ ត្រូវបានខណ្ឌរដ្ឋបាលជលផលផ្នែកសង្កាត់ សហការជាមួយយោធាខេត្ត បន្តចុះធ្វើការបង្ក្រាបជាបន្តបន្ទាប់ ដោយធ្វើយ៉ាងណា កាត់បន្ថយបទល្មើសនេសាទឱ្យនៅសល់តិចបំផុត។ កន្លងមកលោកក៏ធ្លាប់បានធ្វើការអំពាវនាវ ដល់បងប្អូនប្រជានេសាទ សូមកុំធ្វើការនេសាទ នៅក្នុងរដូវត្រីពងកូន និងកុំកាប់បំផ្លាញព្រៃលិចទឹក ជាជម្រករបស់សត្វគ្រប់ប្រភេទ ដែលអាចធ្វើឱ្យមានទោសទណ្ឌលើខ្លួនផងដែរ៕
(ភ្នំពេញ)៖ សប្បុរសជន២រូប គឺលោកឧត្តសេនីយ៍ទោ សុខ សុគន្ធា អគ្គនាយករងពន្ធនាគារ រួមជាមួយលោកតាំង គីមស្រ៊ុន បានចំណាយថវិកាផ្ទាល់ខ្លួន ជួយធ្វើការស្ថាបនាផ្លូវលំ១ខ្សែ ស្ថិតនៅក្នុងភូមិត្រពាំងរំចេក សង្កាត់ចោមចៅទី១ ខណ្ឌពោធិ៍សែនជ័យ រាជធានីភ្នំពេញ។
បច្ចុប្បន្នផ្លូវដែលមានប្រវែងជាង១គីឡូម៉ែត្រ១ខ្សែនេះ កំពុងទទួលរងការខូចខាតយ៉ាងខ្លាំង មានជង្ហុកច្រើនកន្លែង ហើយត្រូវបានលិចទឹកផង ភក់ជ្រាំផង រអិលផង លំបាកដល់ការធ្វើដំណើរយ៉ាងខ្លាំង។
ដោយមើលឃើញពីការលំបាកនេះហើយ ទើបសប្បុរសជនទាំង២ ជួយស្ថាបនាដើម្បីជួយសម្រួលបងប្អូនប្រជាពលរដ្ឋ ជាពិសេសលោកយាយ លោកតា ធ្វើដំណើរទៅធ្វើបុណ្យទាន នាឱកាសបុណ្យភ្ជុំបិណ្ឌប្រពៃណីជាតិនេះ ដោយស្រួល។
ជាក់ស្ដែង នាព្រឹកថ្ងៃទី០៥ ខែកញ្ញា ឆ្នាំ២០២០ ផ្លូវនេះ ត្រូវបានបើកការដ្ឋានចាប់ផ្ដើមស្ថាបនាឡើង ដើម្បីឲ្យឆាប់ហើយរួចរាល់ ដែលប្រព្រឹត្តទៅក្រោមអធិបតីភាព លោកហែម ដារិទ្ធិ អភិបាលខណ្ឌពោធិ៍សែនជ័យ
ជាមួយគ្នានោះ ក៏មានការអញ្ជើញចូលរួម ពីលោកសង្កាត់ចោមចៅទី១ លោកឧត្តមសេនីយ៍ទោ សុខ សុគន្ធា និងលោក តាំង គីមស្រ៊ុន ដែលជាសប្បុរសជន ព្រមទាំងអាជ្ញាធរភូមិ និងប្រជាពលរដ្ឋ នៅក្នុងភូមិនោះផងដែរ។
នៅក្នុងឱកាសនោះ លោក ហែម ដារិទ្ធិ បានថ្លែងអំណរគុណដល់សប្បុរសជនទាំង២ ដែលបានចូលរួមចំណែក អភិវឌ្ឍមូលដ្ឋានខណ្ឌពោធិ៍សែនជ័យ ជាក់ស្ដែងដូចជាពេលនេះស្រាប់ បន្ទាប់ពីមើលឃើញនូវការលំបាក របស់បងប្អូនប្រជាពលរដ្ឋ ក្នុងការធ្វើដំណើរ ដោយសារតែផ្លូវរងការខូច ក៏បានជួយស្ថាបនា។
លោកថា នេះគឺជាកាយវិកាប្រកប ទៅដោយមនុស្សធម៌មួយ ដែលបានបង្កលក្ខណៈងាយស្រួល ដល់បងប្អូនប្រជាពលរដ្ឋក្នុងភូមិខាងលើ បានធ្វើដំណើរនៅក្នុងឱកាសបុណ្យភ្ជុំបិណ្ឌនេះ ក៏ដូចជានៅពេលក្រោយភ្ជុំបិណ្ឌរហូតទៅផងដែរ។
លោកឧត្តសេនីយ៍ទោ សុខ សុគន្ធា និងលោក តាំង គីមស្រ៊ុន បានឲ្យដឹងថា ផ្លូវលំ១ខ្សែប្រវែងជាង១ពាន់ម៉ែត្រនេះ នឹងត្រូវស្ថាបនាឡើងដោយការចាក់ដីអំពិល និងក្រាលថ្មមិចកិនបង្ហាប់ ហើយពុំទាន់ដឹងថា តើត្រូវចំណាយអស់ប៉ុន្មានឡាននៅឡើយទេ ប៉ុន្តែប្រហែលជាង៥០០ឡាន។
លោកបន្ដថា ការដែលលោកទាំង២ជួយធ្វើផ្លូវនេះ គឺដើម្បីសម្រួលដល់ការលំបាក របស់បងប្អូនប្រជាពលរដ្ឋ លោកយាយ លោកតា បានធ្វើដំណើរទៅវត្ត ធ្វើបុណ្យទានផ្សេង ក្នុងរដូវបុណ្យភ្ជុំបិណ្ឌ ហើយក៏មានបំណងចូលរួម ក្នុងការអភិវឌ្ឍមូលដ្ឋាន ខណ្ឌពោធិ៍សែនជ័យ៕
(ស្ទឹងត្រែង)៖ បន្ទាប់ពីបំពេញបេសកកម្មការងារបានចំនួន៤ខេត្តរួចមក ខេត្តស្ទឹងត្រែង គឺជាខេត្តគោលដៅចុងក្រោយ ដែលលោកកិត្តិសេដ្ឋាបណ្ឌិត ចម ប្រសិទ្ធ ទេសរដ្ឋមន្ត្រី រដ្ឋមន្ត្រីក្រសួងឧស្សាហកម្ម វិទ្យាសាស្ត្រ បច្ចេកវិទ្យា និងនវានុវត្តន៍ បានអញ្ជើញជាអធិបតី ក្នុងកម្មវិធីសម្ពោធដាក់ឲ្យដំណើរការ ប្រព័ន្ធប្រព្រឹត្តិកម្មទឹកស្អាត ដោយប្រើប្រាស់បច្ចេកវិទ្យាថ្មី   របស់អង្គភាពរដ្ឋាករទឹកខេត្តស្ទឹងត្រែង។
ការដាក់ឲ្យដំណើរការនេះ គឺស្ថិតក្រោមគម្រោងសហប្រតិបត្តិការ ជាដៃគូជាមួយក្រុមហ៊ុន     ., និងក្រុមហ៊ុន   &  () ., ត្រូវបានប្រារព្ធធ្វើឡើង នាពេលថ្មីៗនេះនៅអង្គភាពរដ្ឋាករទឹកខេត្តស្ទឹងត្រែង ដោយមានការចូលរួមតំណាងអាជ្ញាធរដែនដី រួមជាមួយមន្ត្រីរាជការចំណុះអង្គភាព និងមន្ទីរជុំវិញខេត្ត គ្រូបង្រៀន និងប្រជាពលរដ្ឋជាច្រើនរូប។
តាមរបាយការណ៍ពីលោកបណ្ឌិត   ប្រធានក្រុមហ៊ុន   &  () ., បានបញ្ជាក់ថា ដើម្បីលើកកំពស់ការផ្គត់ផ្គង់ទឹកស្អាត នៅក្រុងស្ទឹងត្រែង ក្រោមការដឹកនាំរបស់លោកកិត្តិសេដ្ឋាបណ្ឌិត ទេសរដ្ឋមន្ត្រី ចម ប្រសិទ្ធ អគ្គនាយកដ្ឋានទឹកស្អាត និងដោយមានការគាំទ្រពីស្ថាប័នសំខាន់ៗ និងធនាគាររបស់ចិន មន្ត្រីអគ្គនាយកដ្ឋានទឹកស្អាត ហើយមានកិច្ចសហការរវាងក្រុមហ៊ុន   ក្រុមហ៊ុន - មន្ទីរឧស្សាហកម្ម និងអង្គភាពរដ្ឋាករទឹកខេត្តផងដែរនោះ ស្ថានីយផ្គត់ផ្គង់ទឹកស្អាតមួយនេះត្រូវបាន សាងសង់ឡើង ប្រកបដោយជោគជ័យ។
លោកបណ្ឌិតបានឲ្យដឹងថា ប្រព័ន្ធផលិតទឹកបច្ចេកវិទ្យាថ្មី   នៅស្ទឹងត្រែងនេះ ត្រូវបានចាប់ផ្តើមនៅថ្ងៃទី១ ខែមិថុនា ឆ្នាំ២០២០ និងបានបញ្ចប់នៅថ្ងៃទី៣១ ខែសីហា ឆ្នាំ ២០២០ ប្រព័ន្ធនេះបែងចែកជាបួនផ្នែក គឺប្រព័ន្ធបូមទឹកឆៅ៣ពាន់ ម៉ែត្រត្រីគុណក្នុងមួយថ្ងៃ ប្រព័ន្ធប្រព្រឹត្តិកម្ម ដោយភ្នាសចម្រោះ  ៣ពាន់ម៉ែត្រត្រីគុណក្នុងមួយថ្ងៃ ប្រព័ន្ធចែកចាយទឹក៣ពាន់ម៉ែត្រត្រីគុណក្នុងមួយថ្ងៃ និងការពង្រីកបណ្តាញមេនាំទឹកប្រវែង ៥០០០ម៉ែត្រ ហើយចំណាយទុនអស់៧៥ ម៉ឺនដុល្លារអាមេរិក។
នៅក្នុងគម្រោងផ្គត់ផ្គង់ទឹកស្អាតនេះ មានលក្ខណ:ពិសេស ចំនួន០៣ ទី១, គឺក្បូនបណ្តែតទឹកដែលប្រើធុង  ទំនើបបំផុតមកធ្វើជាក្បូន វាមានភាពរឹងមាំ ដែលអាចទប់នឹងទំនាញផែនដីបានធន់នឹងកំលាំងខ្យល់ខ្លាំង អាចប្រើប្រាស់បានរយៈពេល៣០ឆ្នាំ។ ទី២, ប្រព័ន្ធនេះអាចសម្អាតទឹកឆៅដែលមានភាពល្អក់ចាប់ពីសូន្យ  ដល់រាប់ពាន់ ។ ទឹកចម្រោះរួចភាពល្អក់ទាបជាង០.២  ហើយអាត្រាកំចាត់បាក់តេរី គឺ៩៩.៩៩៩% គឺទឹកសម្អាតដោយប្រព័ន្ធ  នេះមានគុណភាពប្រសើរជាងទឹកពិសារ។ ទី៣, ក្នុងគម្រោងនេះ សុទ្ធតែប្រើបច្ចេកវិទ្យា មកពីប្រទេសចិនទាំងអស់គឺចាប់ផ្តើមពីការរចនាដល់ការសាងសង់ រហូតដល់ការ តម្លើង និងកែសម្រួលប្រព័ន្ធទឹកស្អាតម៉ូទ័របូមទឹក ដល់បណ្តាញមេនាំទឹកមានប្រវែង៥០០០ ម៉ែត្រ ដែលចំណាយពេល៤៥ ថ្ងៃសម្រាប់បញ្ចប់។ លោកបណ្ឌិត បានបន្ថែមថា ប្រព័ន្ធនេះអាចធ្វើឲ្យសម្ពាធទឹកនៅអង្គភាពពី០.១៨  ដល់០.៣៥  ដែលធានាបានថា ក្នុងក្រុងទឹកស្ទឹងត្រែងមានសម្ពាធទឹកគ្រប់គ្រាន់។ ប្រព័ន្ធនេះប្រើបច្ចេកវិទ្យាគ្រប់គ្រងដ៏ទំនើប ដោយអាចកែសម្រួលបរិមាណទឹក និងសម្ពាធទឹកដោយស្វ័យប្រវត្តិតាមបរិមាណ តាមតម្រូវការទឹកប្រើប្រាស់ និងសម្ពាធទឹក និងអាចគ្រប់គ្រងពីចម្ងាយ បានហើយអាចសន្សំសំចៃអគ្គិសនីចាប់ពី ៣០%ឡើង។
បន្ទាប់ពីលោក ម៉ុម សារឿន អភិបាលខេត្តស្ទឹងត្រែង អញ្ជើញថ្លែងស្វាគមន៍ និងលើកឡើងពីស្ថានភាពទូទៅរបស់ខេត្តរួចមក លោក ទេសរដ្ឋមន្រី្ត ចម ប្រសិទ្ធ បានថ្លែង ដោយបានលើកឡើង ពីគោលនយោបាយរបស់រាជរដ្ឋាភិបាល និងក្រសួងឧស្សាហកម្ម វិទ្យាសាស្ត្រ បច្ចេកវិទ្យា និងនវានុវត្តន៍ គឺមានការគិតគូ ខ្ពស់ចំពោះបញ្ហាទឹកស្អាតនេះ ដោយគិតត្រឹមឆ្នាំ២០២៥ ទីប្រជុំជនទាំងអស់ និងមានទឹកស្អាតប្រើប្រាស់ ហើយរហូតទៅដល់២០៣០-២០៥០ បងប្អូនប្រជាពលរដ្ធនៅទូទាំងប្រទេស នឹងមានទឹកស្អាតប្រើប្រាស់១០០%។ ជាពិសេសសម្តេច តេជោ ហ៊ុន សែន នាយករដ្ឋមន្ត្រី នៃព្រះរាជាណាចក្រកម្ពុជា បានគិតគូខ្ពស់ណាស់ចំពោះកំរិតជីវភាពរស់នៅ របស់ប្រជាពលរដ្ឋទូទៅ។ សម្តេចបានចេញ នូវគោលការណ៍យ៉ាងតិច០៤ យ៉ាងលើវិស័យទឹកស្អាត រួមមាន៖ ផលិតទឹកដែលមានគុណភាព-សុវត្ថិភាព-និរន្តរភាព និងតម្លៃសមរម្យ ក្នុងន័យដើម្បីឲ្យប្រជាពលរដ្ឋមានទឹកស្អាតប្រើប្រាស់គ្រប់ៗគ្នា អាចជៀសផុតពីជំងឺឆ្លងនានា ដោយសារការប្រើប្រាស់ទឹកមិនស្អាត ហើយត្រូវចំណាយថវិកាមួយផ្នែក ឬជាច្រើនសម្រាប់ការព្យាបាលសុខភាពរបស់ខ្លួន។ ជាក់ស្តែង ប្រព័ន្ធប្រព្រឹត្តិកម្មទំនើប ដោយប្រព័ន្ធ   នេះ គឺជាប្រព័ន្ធគម្រូមួយ ពីព្រោះវាប្រើប្រាស់រយៈពេលខ្លីក្នុងការតម្លើង ប្រើផ្ទៃក្រឡាដីតូច គុណភាពទឹកខ្ពស់ និងប្រើថាមពលអគ្គិសនីអស់តិច និងតម្លែថោកសមរម្យ បើប្រៀបធៀបនិងប្រព័ន្ធចម្រោះទឹកដទៃទៀត មានតម្លៃរហូតដល់រាប់លាន ដែលនេះជាការគិតគូរមួយដេីម្បីសម្រេចគោលដៅខាងលើ។
លោក ទេសរដ្ឋមន្រី្ត បានបន្ថែមថា ការវិនិយោគនេះ គឺជាការវិនិយោគ ដ៏មានសារ:សំខាន់របស់ខេត្តស្ទឹងត្រែង ដែលកន្លងមកសមត្ថភាពផលិត បានត្រឹម២ពាន់ម៉េត្រ ត្រីគុណ ក្នុងមួយថ្ងៃ ជាមួយ នឹងបណ្តាញចែកចាយចាស់ទ្រុឌទ្រោម បន្សល់ទុកតាំងពីជំនាន់បារាំងឆ្នាំ ១៩៥៣។ ឥឡូវយើងបានបន្ថែមទាំងសមត្ថភាពផលិត និងប្រព័ន្ធចែកចាយថ្មី ធ្វើឲ្យគុណភាពទឹកខេត្តស្ទឹងត្រែង លែងមានភាពល្អក់ ដោយការធ្លុះធ្លាយទុយោក្រោមដី ជំនួសដោយទឹកដែលមានគុណភាពអាចត្រងផឹកផ្ទាល់បានរ៉ូប៊ីនេ។ គម្រោងនេះ ជាគម្រោងទី២ បន្ទាប់ពីខេត្តស្វាយរៀង ហើយយើងនឹងពិនិត្យលទ្ធភាព នៅតំបន់ និងខេត្តដទៃៗទៀត។ លោក ទេសរដ្ឋមន្ត្រី បានវាយតម្លៃខ្ពស់ចំពោះការវិនិយោគរបស់ក្រុមហ៊ុន សម្រាប់ការលក់ដំបន្តឲ្យទៅអង្គភាពរដ្ឋាករទឹកខេត្ត។ ជាមួយគ្នានេះ ក្រុមហ៊ុនសហការក៏មានការជួយឧបត្ថម្ភផងដែរលើសម្ភារៈទឹកស្អាត មានដូចជា ម៉ូទ័រចែកចាយទឹកស្អាត០២ឈុត គឺម៉ូទ័រទឹកកខ្វក់ចំនួន ០១ឈុត និងប្រព័ន្ធគ្រប់គ្រងម៉ូទ័រចំនួន ០១ឈុត ដែលសរុបទាំងអស់ចំនួន ២ម៉ឺន ដុល្លារ ជូនទៅអង្គភាពរដ្ឋាករទឹកខេត្តស្ទឹងត្រែង និងការឧបត្ថម្ភម៉ាស៊ីនចម្រោះទឹកបច្ចេកវិទ្យាចុងក្រោយតម្លៃ២ពាន់ដុល្លារ ចំនួន០១គ្រឿង ជូនដល់សាលាខេត្តស្ទឹងត្រែង ។
សូមបញ្ជាក់ថា ខេត្តស្ទឹងត្រែង គឺជាខេត្តគោលដៅចុងក្រោយ នៃដំណើរដឹកនាំបំពេញបេសកកម្មរបស់លោកទេសរដ្ឋមន្ត្រី ចម ប្រសិទ្ធ រួមមានទី១ខេត្តបាត់ដំបង ជួបសំណេះសំណាល និងណែនាំដល់មន្ត្រីមន្ទីរឧស្សាហកម្ម និងសម្ពោធរោងចក្រទឹកស្អាតភ្នំវាយចាបខេត្តបាត់ដំបង ជាអំណោយរបស់ក្រុមហ៊ុនបច្ចេកវិទ្យា -  ជូនចំពោះបញ្ជាការដ្ឋានទីលានបាញ់គ្រាប់ពិតមរតកតេជោភ្នំវាយចាប ដែលមានសមត្ថភាពផលិត៥ម៉ឺនលីត្រក្នុងមួយថ្ងៃ។ ទី២, ពិធីប្រកាសមុខតំណែងប្រធានមន្ទីរឧស្សាហកម្ម វិទ្យាសាស្ត្រ បច្ចេកវិទ្យា និងនវានុវត្តន៍ ខេត្តប៉ៃលិន ជំនួសប្រធានមន្ទីរចាស់ខេត្តប៉ៃលិន ដែលចូលនិវត្តន៍។ ទី៣,ជំនួបពិភាក្សា ការងាររវាងថ្នាក់ដឹកនាំក្រសួងឧស្សាហកម្ម ជាមួយរដ្ឋបាលខេត្តបន្ទាយមានជ័យ ជាមួយប្រតិបត្តិករទឹកស្អាតខេត្តបន្ទាយមានជ័យ។ ទី៤,ជួបសំណេះសំណាល និងផ្តល់អនុសាសន៍ណែនាំដល់មន្ត្រីមន្ទីរឧស្សាហកម្ម វិទ្យាសាស្ត្រ បច្ចេកវិទ្យា និងនវានុវត្តន៍ និងរដ្ឋាករទឹកស្វយ័តខេត្តសៀមរាប។ នៅក្នុងនោះលោក ទេសរដ្ឋមន្ត្រី ចម ប្រសិទ្ធ និងលោកស្រី ក៏បានឧបត្ថម្ភថវិកាមួយចំនួនដល់មន្ត្រីមន្ទីរ និងរដ្ឋាករទឹកខេត្ត សម្រាប់ចូលរួមឱកាសភ្ជុំបិណ្ឌខាងមុខ៕



(ភ្នំពេញ)៖ រដ្ឋបាលរាជធានីភ្នំពេញ មិនអនុញ្ញាតឲ្យមនុស្សមួយក្រុមដឹកនាំដោយលោក មាន ព្រហ្មមុនី លោក ថា ឡាវី និងកញ្ញា អេង ម៉ាឡៃ ធ្វើបាតុកម្មដោយអហិង្សានោះទេ ដែលពួកគេធ្វើនឹងធ្វើឡើងចាប់ពីថ្ងៃទី០៧ ដល់ថ្ងៃទី១៥ ខែកញ្ញា ឆ្នាំ២០២០ នៅទីលានប្រជាធិបតេយ្យ។ នេះបើតាមសេចក្ដីជូនដំណឹង ដែលបណ្ដាញព័ត៌មាន   ទទួលបាននៅរសៀលថ្ងៃទី០៥ ខែកញ្ញា ឆ្នាំ២០២០។
រដ្ឋបាលរាជធានីភ្នំពេញ បានបង្ហាញពីមូលហេតុដែលពុំអនុញ្ញាតឲ្យថា ក្រុមអ្នកគ្រោងធ្វើបាតុកម្មមិនអាចកំណត់សមាសភាព និងចំនួនអ្នកចូលរួមបានច្បាស់លាស់ ដែលការធ្វើបាតុកម្មនេះនឹងអាចបង្កគ្រោះថ្នាក់ណាមួយ ឬនឹងអាចប៉ះពាល់ធ្ងន់ធ្ងរដល់សន្ដិសុខ សុវត្ថិភាព និងសណ្ដាប់ធ្នាប់។
រដ្ឋបាលរាជធានីភ្នំពេញ បានសង្កត់ធ្ងន់ថា ក្នុងករណីលោក លោកស្រី មិនគោរតាមស្មារតីកិច្ចប្រជុំ ជាមួយរដ្ឋបាលរាជធានីភ្នំពេញ កាលពីថ្ងៃទី៣១ ខែសីហា ឆ្នាំ២០២០ ត្រូវទទួលខុសត្រូវទាំងស្រុងចំពោះមុខច្បាប់ជាធរមាន៕
(កំពត)៖ ឆ្នេរខ្សាច់សប្បនិមិត្ត ឬឆ្នេរមាសតេជោសែនថ្មីមួយ ត្រូវបានបង្កើតឡើងជារូបរាងនៅពេលឆាប់ៗខាងមុខនេះ ក្រោមកិច្ចប្រជុំពិនិត្យពិភាក្សាលើខ្លឹមសារសេចក្តីព្រាង នៃសេចក្តីសម្រេច ស្តីពីការបង្កើតគណៈកម្មការ និងអនុគណៈកម្មការរៀបចំយន្តការគ្រប់គ្រង និងជំរុញភាគីពាក់ព័ន្ធឲ្យពន្លឿនការអភិវឌ្ឍន៍គម្រោងវិនិយោគ បង្កើតតំបន់ឆ្នេរខ្សាច់មួយកន្លែងខាងលើ ស្ថិតនៅទីតាំង នៃភូមិកែបថ្មី ឃុំបឹងទូក ស្រុកទឹកឈូ ខេត្តកំពត។
កិច្ចប្រជុំនេះធ្វើឡើងនៅសាលាខេត្តកំពត នាថ្ងៃទី៥ ខែកញ្ញា ឆ្នាំ២០២០ ក្រោមអធិបតីលោក ជាវ តាយ អភិបាលខេត្ត។
គម្រោងអភិវឌ្ឍបង្កើតតំបន់ឆ្នេរខ្សាច់ថ្មីសិប្បនិមិត្តនេះ រដ្ឋបាលខេត្តកំពត បានចាប់ដៃគូជាមួយនឹងក្រុមហ៊ុនវិនិយោគឯកជន ()  . ដែលបានអនុវត្តអស់រយៈពេលប្រមាណ ២ឆ្នាំរួចមកហើយ លើផ្ទៃដីប្រមាណ ២៣៤ហិកតា ដោយមានការបែងចែកផលប្រយោជន៍តាមសមាមាត្រផ្ទៃដី៦០% សម្រាប់ក្រុមហ៊ុន   . និងផ្ទៃដី៤០%ទុកជូនរដ្ឋក្រោមការ គ្រប់គ្រងរបស់រដ្ឋបាលខេត្តកំពត ពោលគឺក្រុមហ៊ុន  គ្រប់គ្រងលើផ្ទៃដីទំហំ១២០ហិកតា រដ្ឋបាលខេត្តកំពតទំហំផ្ទៃដី ៨០ហិកតា និង៣៤ហិកតាទៀតសម្រាប់កសាងហេដ្ឋារចនាសម្ព័ន្ធ។
លោក ជាវ តាយ អភិបាលខេត្ត បានបញ្ជាក់ថា កិច្ចប្រជុំនេះផ្ដោតជាសំខាន់លើតួនាទីភារកិច្ច តាមអនុគណៈកម្មការ នីមួយៗ ដើម្បីបង្កឲ្យមានភាពងាយស្រួល ក្នុងការអនុវត្តន៍ការងារត្រួតពិនិត្យ និងគ្រប់គ្រងការអភិវឌ្ឍរបស់ក្រុមហ៊ុន ( ) សំដៅធ្វើយ៉ាងណាឲ្យគម្រោងមួយនេះមានការអភិវឌ្ឍ បានលឿនឆាប់រហ័ស។
ពិសេសគឺការសម្រេចជាលទ្ធផលជារូបរាងឡើង ដើម្បីឱ្យប្រជាពលរដ្ឋ ក៏ដូចជាភ្ញៀវទេសចរជាតិអន្តរជាតិ បានមកលំហែកម្សាន្តនៅពេលខាងមុខឆាប់ៗនេះ។ លោកអភិបាលខេត្ដក៏បានសង្ឃឹមថា ក្រុមហ៊ុន  និងរដ្ឋបាលខេត្តកំពត សហការគ្នាបានល្អ ដើម្បីធ្វើឲ្យតំបន់ឆ្នេរទេសចរណ៍មួយនេះធានាឲ្យការអភិវឌ្ឍន៍គម្រោងបានតាមផែនការ ប្រកបដោយប្រសិទ្ធភាពគុណភាព សុវត្ថិភាព សោភ័ណភាពធានានូវស្ថេរភាពបរិស្ថាន តាមប្លង់គោលមេអភិវឌ្ឍន៍ បង្កើតបានជាផលិតផលទេសចរណ៍ថ្មី ក្នុងការទាក់ទាញទេសចរណ៍មកកាន់ខេត្តកំពត ឲ្យបានកាន់តែច្រើនឡើងថែមទៀត។
សូមបញ្ជាក់ថា ខេត្តកំពតមានសក្ដានុពលវិស័យទេសចរណ៍ជាច្រើន ប៉ុន្តែក្នុងចំណោមខេត្តទាំង៤ ជាប់មាត់សមុទ្រ ខេត្តកំពត នៅមិនទាន់មានតំបន់ឆ្នេរខ្សាច់ បម្រើដល់ការលំហែកាយកម្សាន្ត ជូនប្រជាពលរដ្ឋ ឬភ្ញៀវទេសចរណ៍ជាតិ អន្តរជាតិ បានមកសម្រាក ងូតទឹកសមុទ្រនៅឡើយទេ។
ផ្តើមចេញមូលហេតុខាងលើនេះ កិច្ចប្រជុំនេះ ក៏បានពិភាក្សាជំរុញទៅលើការសាងសង់រចនាសម្ព័ន្ធ ពិសេសលើផ្ទៃដីដែលគ្រប់គ្រងដោយរដ្ឋបាលខេត្ត និងការតភ្ជាប់ប្រព័ន្ធផ្គត់ផ្គង់ទឹកស្អាត និងអគ្គិសនី ព្រមទាំងជំរុញឲ្យក្រុមហ៊ុន  សាងសង់ផ្លូវចូល និងចាក់ខ្សាច់បំពេញឆ្នេរ ឲ្យបានឆាប់រហ័សផងដែរ៕
(បន្ទាយមានជ័យ)៖ ផ្ទះមួយខ្នងទំហំ៤ គុណ៧ម៉ែត្រ ជាអំណោយដ៏ថ្លៃថ្លារបស់ឧបនាយករដ្ឋមន្ត្រី កែ គឹមយ៉ាន ប្រធានអាជ្ញាធរជាតិប្រយុទ្ធប្រឆាំងគ្រឿងញៀន និងជាប្រធានក្រុមការងារថ្នាក់ ជាតិចុះជួយខេត្តបន្ទាយមានជ័យ និងលោកស្រីឧកញ៉ា ម៉ៅ ម៉ាល័យ ត្រូវបានចាប់ផ្តើមសាងសង់ជូនលោកយាយ យិន ឈឿន អាយុ៧៨ឆ្នាំ រស់នៅភូមិនាងកេត ឃុំឬស្សីក្រោក ស្រុកមង្គលបូរី ដែលមានជីវិភាពខ្វះខាត និងមានជំងឺប្រចាំកាយ។
ពិធីសាងសង់ផ្ទះនេះ បានធ្វើឡើងនៅថ្ងៃទី០៥ ខែកញ្ញា ឆ្នាំ២០២០នេះ ដែលដឹកនាំដោយក្រុមការងារយុវជនលោក កែ សួនសុភាព អនុប្រធានសហភាពសហព័ន្ធយុវជនកម្ពុជាខេត្ត និងជាមេបញ្ជាការតំបន់ប្រតិបត្តការសិករងខេត្តបន្ទាយមានជ័យ អាជ្ញាធរ ស្រុក ឃុំ កងម្លាំងមានសមត្ថកិច្ចបានចូលរួមយ៉ាងច្រើនកុះករ ប្រកបដោយភាពស្និតស្នាលជាទីបំផុត។
លោក កែ សួនសុភាព បានឱ្យដឹងថា ដោយមានការគិតគូរយកចិត្តទុក្ខដាក់ខ្ពស់ពីថ្នាក់ដឹកនាំពិសេសឧបនាយករដ្ឋមន្ត្រី កែ គឹមយ៉ាន និងលោកស្រី លោកទាំងទ្វេរបានចាត់ឱ្យក្រុមការងារមានយុវជន និងថ្នាក់ដឹកនាំរួមនឹងកងកម្លាំងបានចុះជួយសាងសង់ផ្ទះជូនលោកយាយ យិន ឈឿន អាយុ៧៨ ដែលមានជីវភាពខ្វះខាត គ្មានផ្ទះស្នាក់នៅណាមួយមានជំងឺប្រចាំកាយផងដែរ។ ដោយមើលឃើញពីទុក្ខលំបាកនេះឧបនាយករដ្ឋម ន្ត្រី កែ គឹមយ៉ាន និងលោកស្រីក៏បានផ្តល់ជូនជាផ្ទះ១ខ្នងនេះ ជូនលោកយាយដើម្បីមានផ្ទះស្នាក់នៅសមរម្យ។
លោកយាយ យិន ឈឿន ក៏បានសម្តែងនូវក្តីរីករាយជាខ្លាំងនៅពេលឃើញក្រុមការងារ នាយឧត្តមសេនីយ៍ កែ គឹមយ៉ាន ដែលបានផ្តល់ជូនផ្ទះ១ខ្នងជូនគាត់ ដែលកន្លងមកគាត់មិនមានផ្ទះរស់នៅ ណាមួយមានជំងឺប្រចាំកាយ រាល់ថ្ងៃរកបន្លែបង្កា ត្រកួនប្រលឹតបានបន្តិចបន្តួច ដើម្បីលក់បានថវិកាខ្លះសម្រាប់ទប់ទល់ការចំណាយប្រចាំថ្ងៃ។
ព្រមជាមួយគ្នានោះក្រុមការងារក៏បាននាំយកអំណោយរួមមាន៖ អង្ករ, មី, ទឹកត្រី, ទឹកស៊ីអ៉ីវ, គ្រឿងឧបភោគបរិភោគ, មុង, ភួយ, កន្ទេល ថ្នាំពេទ្យ សម្ភារមួយចំនួន រួមនឹងបានផ្តល់ជូននូវថវិកាចំនួន៥០ម៉ឺនរៀល ជូនលោកយាយផងដែរ៕
(កណ្តាល)៖ ដោយមានការណែនាំរបស់ឧបនាយករដ្ឋមន្ត្រី ប្រាក់ សុខុន ប្រធានក្រុមការងារថ្នាក់កណ្តាល ចុះជួយស្រុកស្អាង ខេត្តកណ្តាល, លោក កែវ រ៉េមី រដ្ឋមន្ត្រីប្រតិភូអមនាយករដ្ឋមន្ត្រី និងជាប្រធានក្រុមការងារ ចុះជួយឃុំព្រែកអំបិល បានណែនាំដល់ក្រុមការងារឱ្យយកចិត្តទុកដាក់ខ្ពស់ចំពោះបញ្ហាសុខទុក្ខ ជាពិសេសលើជីវភាពរបស់ប្រជាពលរដ្ឋ ក្នុងឃុំទាំងមូល ក្នុងវិបត្តិរាតត្បាតនៃជំងឺកូវីដ-១៩ ដោយមិនប្រកាន់និន្នាការគណបក្សនយោបាយណាមួយនោះឡើយ ដោយឱ្យក្រុមការងារចុះជាប់ជាប្រចាំនៅតាមខ្នងផ្ទះរបស់ប្រជាពលរដ្ឋ។
ការណែនាំឱ្យមន្ត្រីក្រោមឱវាទរបស់ខ្លួនបែបនេះ របស់លោក កែវ រ៉េមី បានធ្វើឡើងនៅព្រឹកថ្ងៃទី០៥ ខែសីហា ឆ្នាំ២០២០នេះ នៅក្នុងឱកាសដែលលោបានដឹកនាំក្រុមការងារ ចុះសួរសុខទុក្ខប្រជាពលរដ្ឋ នៅឃុំព្រែកអំបិល ដើម្បីស្វែងយល់ពីសុខទុក្ខ និងការរស់នៅរបស់ប្រជាពលរដ្ឋក្នុងមូលដ្ឋានដែលខ្លួនចុះពង្រឹង។
ជាមួយគ្នានេះដែរ លោកក៏បានដឹកនាំក្រុមការងារបន្តចុះ ឧបត្ថម្ភថវិកា គ្រឿងឧបភោគបរិភោគ ដល់ប្រជាពលរដ្ឋទីទ័លក្រ ព្រមទាំងចុះជួបផ្ទាល់ជាមួយលោកយាយ ថន ជាវ អាយុ៨៤ឆ្នាំ រស់នៅក្នុងភូមិអន្លង់តាសេកលើ ដែលមានកូនស្រី២នាក់ ជាស្ត្រីមេម៉ាយ និងមានជីវភាពខ្វះខាត
ស្ថិតនៅក្នុងឱកាសនោះដែរ ក្រោយបានជួបសំណេះសំណាលជាមួយលោកយាយ ថន ជាវ ពីការលំបាករបស់គ្រួសារគាត់មក លោក កែវ រ៉េមី ក៏បានជួយសម្របសម្រួលជាមួយប្រធានមន្ទីរពេទ្យ លោកសង្ឃ ដើម្បីសុំជួយផ្នែកវះកាត់ជើងចៅប្រុសរបស់លោកយាយដែលបានជួបគ្រោះថ្នាក់ចរាចរណ៍នាពេលកន្លងមក ដែលបាក់ជើងទាំងពីរ ដើម្បីសម្រួលដល់ការលំបាករបស់ពួកគាត់។
បន្ទាប់ពីបានជួបលោកយាយ ជរា ថន ជាវ រួចមកលោក កែវ រ៉េមី ក៏បានចាត់ឱ្យក្រុមការងារបន្តនាំយកយកអង្ករ និងថវិកាចូលរួមបុណ្យសពលោក ឡាំ សាន់ អាយុ៧៤ឆ្នាំ ដែលបានទទួលមរណភាព កាលពីថ្ងៃទី៣ ខែកញ្ញា ឆ្នាំ២០២០ កន្លងទៅ នៅភូមិអន្លង់ តាសេកលើ ឃុំព្រែកអំបិល ស្រុកស្អាងខេត្តកណ្តាល៕
(កំពង់ចាម)៖ អភិបាលខេត្តកំពង់ចាម លោក អ៊ុន ចាន់ដា បានសម្ដែងនូវការព្រួយបារម្ភពីការខ្វះទឹកស្រោចស្រពដំណាំកសិកម្ម របស់ប្រជាពលរដ្ឋក្នុងឆ្នាំនេះ ដោយសារតែមកដល់ពេលនេះ ទឹកភ្លៀងនៅមានកម្រិត ចំណែកទឹកទន្លេមេគង្គក៏មានកម្រិតទាបជាងឆ្នាំមុននៅឡើយ។
ការសម្តែងការព្រួយបារម្ភបែបនេះ របស់លោក អ៊ុន ចាន់ដា បានធ្វើឡើងនៅថ្ងៃទី០៥ ខែកញ្ញា ឆ្នាំ២០២០នេះ ក្នុងពិធីសម្ពោធដាក់ឱ្យប្រើប្រាស់ ស្នាក់ការគណបក្សប្រជាជនកម្ពុជា ឃុំអូរស្វាយ ស្រុកកំពង់សៀម ខេត្តកំពង់ចាម។
លោកអភិបាលខេត្ត បានបង្ហាញក្តីព្រួយបារម្ភយ៉ាងដូច្នេះថា៖ សូមស្នើសូមឱ្យអាជ្ញាធរ ភូមិ ឃុំ និងស្រុក បន្តការជំរុញដល់ប្រជាពលរដ្ឋ ក្នុងការបង្កបង្កើតផល ជាពិសេសពេលនេះ គឺភ្លៀងបានធ្លាក់ហើយ ដូច្នេះសូមកុំទុកដីឱ្យទំនេរ ហើយក៏ត្រូវគិតទុកជាមុនអំពីការរក្សាប្រភពទឹកផងដែរ។ ពីព្រោះមកដល់ពេលនេះ ទឹកភ្លៀងនៅមានកម្រិត ហើយទឹកជំនន់មានកម្ពស់ទាបជាងឆ្នាំមុន ប្រហែលជា៦ម៉ែត្រ បើគិតត្រឹមថ្ងៃជាមួយគ្នាខែជាមួយគ្នានេះ បើដូច្នេះ ប្រជាកសិករយើង អាចជួបនូវវិបត្តិខ្វះទឹក ពិសេសប្រជាពលរដ្ឋដែលរស់នៅស្របតាមដងទន្លេមេគង្គ គឺអាចប្រឈមនឹងការខ្វះទឹកដើម្បីបង្កបង្កើនផល»។
ទន្ទឹមនឹងនេះ លោកអភិបាលខេត្ត ក៏បានជំរុញឱ្យអាជ្ញាធរភូមិ ឃុំណែនាំដល់ប្រជាពលរដ្ឋឱ្យពួកគាត់ចេះសន្សំទឹកទុកសម្រាប់ប្រើប្រាស់ ហើយប្រសិនបើប្រជាពលរដ្ឋជួបនូវបញ្ហាផ្សេងៗ សូមប្រញាប់រាយការណ៍មកអាជ្ញាធរស្រុក និងអាជ្ញាធរខេត្ត ដើម្បីរកលទ្ធភាព ក្នុងការជួយដោះស្រាយនូវបន្ទុក កង្វល់ជូនដល់បងប្អូនប្រជាពលរដ្ឋរបស់យើង។
ស្ថិតក្នុងឱកាសពិធីបុណ្យភ្ជុំបិណ្ឌនេះ ដែលមានរយៈពេល១៥ថ្ងៃ លោក អ៊ុន ចាន់ដា ក៏បានណែនាំដល់ក្របខណ្ឌមន្ត្រីទូទាំងខេត្ត សូមជំរុញការពារកុំឱ្យមានការផ្ទុះឡើងនូវជំងឺកូវីដ-១៩ នៅក្នុងសហគមន៍ ដោយអនុវត្តតាមការណែនាំរបស់ក្រសួងធម្មការ និងសាសនា និងស្របតាមគោលការណ៍ណែនាំរបស់ក្រសួងសុខាភិបាល និងក្រសួងមហាផ្ទៃ៕
(ភ្នំពេញ)៖ រដ្ឋមន្ត្រីក្រសួងអប់រំ យុវជន និងកីឡា លោកបណ្ឌិតសភាចារ្យ ហង់ជួន ណារ៉ុន អមដំណើរដោយគណៈប្រតិភូ និងមន្ត្រីជំនាញរបស់ក្រសួង បានអញ្ជើញមកធ្វើទស្សនកិច្ច និងត្រួតពិនិត្យការរៀបចំការត្រៀមលក្ខណៈបើកដំណើរការឡើងវិញរបស់សាកលវិទ្យាល័យភ្នំពេញអន្តរជាតិ () ក្នុងដំណាក់កាលទី២។
ឆ្លៀតឱកាសនោះដែរ លោកស្រី ទេព កូលាប សាកលវិទ្យាធិការនៃសាកលវិទ្យាល័យភ្នំពេញអន្តរជាតិ () បានជម្រាមជូនរដ្ឋមន្ត្រី និងសហការី អំពីវិធានការនានា ដែលសាកលវិទ្យាល័យបានរៀបចំដោយម៉ត់ចត់បំផុត និងបន្តត្រួតពិនិត្យជាប្រចាំ សម្រាប់បើកដំណើរការការសិក្សាក្នុងដំណាក់កាលទី២ ស្របតាម «សេចក្ដីណែនាំ ស្ដីពីការបើកដំណើរការឡើងវិញគ្រឹះស្ថានសិក្សាឯកជនក្នុងដំណាក់កាលទី២» របស់ក្រសួងអប់រំ យុវជន និងកីឡា ចុះថ្ងៃទី១ ខែកញ្ញា ឆ្នាំ២០២០។
ទន្ទឹមនោះដែរ គណៈគ្រប់គ្រងនៃសាកលវិទ្យាល័យភ្នំពេញអន្តរជាតិ () ក៏បានថ្លែងអំណរគុណយ៉ាងជ្រាលជ្រៅជូនចំពោះ លោកបណ្ឌិតសភាចារ្យរដ្ឋមន្ត្រី ព្រមទាំងគណៈប្រតិភូ ដែលបានចំណាយពេលវេលាដ៏មមាញឹក និងមានតម្លៃបំផុត អញ្ជើញមកធ្វើទស្សនកិច្ច និងត្រួតពិនិត្យការរៀបចំគ្រប់ផ្នែករបស់សាកលវិទ្យាល័យភ្នំពេញអន្តរជាតិ () ក្នុងការអនុវត្តគោលការណ៍ប្រតិបត្តិ ស្តង់ដា () និងសេចក្ដីណែនាំរបស់ក្រសួង៕
(ភ្នំពេញ)៖ រដ្ឋបាលខណ្ឌបឹងកេងកង លោក ធឹម សំអាន អភិបាលខណ្ឌបឹងកេងកង នៅព្រឹកថ្ងៃទី០៥ ខែកញ្ញា ឆ្នាំ២០២០នេះ បានដឹកនាំក្រុមការងារខណ្ឌ និងប្រជាការពារខណ្ឌ សហការជាមួយ រដ្ឋបាលសង្កាត់បឹងកេងកងទី២ និងទី៣ ចុះធ្វើអនាម័យប្រមូលសំរាម និងលះ កាប់ដើមឈើ ដែលដុះតាមដងប្រឡាយ លូ នៅបណ្តោយផ្លូវ១០៥ ក្នុងសង្កាត់បឹងកេងកងទី២ និងទី៣ ខណ្ឌបឹងកេងកង រាជធានីភ្នំពេញ។
ខណៈចុះរើសសំរាម កាប់លះដើមឈើ ដើមស្មៅ ដុះតាមមាត់ប្រឡាយនេះ លោកអភិបាលខណ្ឌបឹងកេងកង ក៏បានជំរុញទៅដល់ផ្នែក ខាងគ្រឿងចក្រ ឲ្យពន្លឿន ក្នុងការកាយដីភក់នៅបាតប្រឡាយ កាយយកកាកសំណល់ផ្សេងៗ ដើម្បីបើកមុខទឹកហូរបានលឿន នៅពេលមេឃភ្លៀងធ្លាក់មកម្ដងៗនោះ កុំឲ្យទឹកជន់លិច ឬដក់នៅលើផ្លូវ ឬហៀរហូរលំនៅស្ថានប្រជាជន នៅស្របដងប្រឡាយនោះ។
ជាមួយគ្នានេះដែរ បងប្អូនប្រជាជនគាត់ចេញមកទទួលស្វាគមន៍ និងជួបសំណេះសំណាល ជាមួយបងប្អូនប្រជាជន ដោយលោកអភិបាលខណ្ឌ គាត់បានទទួលយក រាល់ការសំណូមពរ របស់ពួកគាត់ផ្សេងៗ ដើម្បីដោះស្រាយ។ ហើយលោកក៏បានណែនាំដល់ប្រជាពលរដ្ឋ ត្រូវថែរក្សាអនាម័យជាប់ជាប្រចាំ ដោយលាងដៃ ជាមួយទឹកអាកុលនិងពាក់ម៉ាសផងដែរ ដើម្បីការពារបង្ការជំងឺ -19។
លោក ធឹម សំអាន ក៏សូមអំពាវនាវឲ្យបងប្អូនប្រជាជនទាំងអស់ ចូលរួមសម្អាតអនាម័យឲ្យបានគ្រប់ៗគ្នា ដើម្បីបរិស្ថានស្អាត ទីក្រុងស្អាត គ្មានសំរាមលើដងវិថី និងក្នុងទឹកប្រឡាយផងដែរ ពោលគឺក្រុងស្អាត គឺផ្ដើមចេញពីយើងទាំងអស់គ្នាផងដែរ។
ជាមួយគ្នានេះ លោក ធឹម សំអាន ក៏បានអំពាវនាវដល់បងប្អូនប្រជាពលរដ្ឋ ដែលរស់នៅតាមបណ្តោយលូ និងអ្នកធ្វើដំណើរ កុំចោលសំរាមដាក់ប្រឡាយលូនេះ និងសូមមេត្តាចូលរួមធ្វើការសម្អាត និងអនាម័យឲ្យបានស្អាត ពិសេសសូមវេចខ្ចប់ទុកដាក់សំរាម ឲ្យបានត្រឹមត្រូវ ដើម្បីបរិស្ថានស្អាត និងមិនមានសំរាម បណ្តាលឲ្យស្ទះលូ ទឹកហូរមិនបានល្អ ធ្វើឲ្យជន់លិចក្នុងរដូវភ្លៀងធ្លាក់នេះ៕
(ក្រចេះ)៖ រាជរដ្ឋាភិបាលកម្ពុជា ដែលដឹកនាំដោយសម្តេចតេជោ ហ៊ុន សែន ដែលមានក្រសួងបរិស្ថានជាសេនាធិការ កម្ពុជាបាននឹងកំពុងបោះជំហ៊ានទៅលើឧស្សាហកម្មដាំចម្ការឈើកែច្នៃ ដើម្បីលើកស្ទួយសេដ្ឋកិច្ច រដ្ឋាភិបាលបាននឹងកំពុងជំរុញឱ្យមានការវិនិយោគចម្ការឈើដាំឱ្យបានច្រើនដើម្បីបង្កើតភាពបៃតង និងបង្កើតប្រភពឈើសម្រាប់ប្រើប្រាស់ប្រកបដោយនិរន្តរភាព ចូលរួមក្នុងការថែរក្សាបរិស្ថាន និងអភិរក្សធនធានធម្មជាតិ។ នេះជាការបញ្ជាក់របស់លោក នេត្រ ភក្ត្រា រដ្ឋលេខាធិការ និងជាអ្នកនាំពាក្យក្រសួងបរិស្ថាន។
លោក នេត្រ ភក្ត្រា បានថ្លែងថា ក្រសួងបរិស្ថាន សូមគាំទ្រលើការវិនិយោគចម្ការឈើដាំដែលជាពិតជាមានសារៈសំខាន់ ព្រោះវានឹងជួយកាត់បន្ថយសម្ពាធមកលើការប្រើប្រាស់ឈើធម្មជាតិ ហើយការបង្កើតឱ្យមានឧស្សាហកម្មកែច្នៃឈើនេះ ក៏នឹងជួយបង្កើតការងារ និងបង្កើនចំណូលជូនប្រជាពលរដ្ឋនៅក្នុងតំបន់នោះ ចូលរួមក្នុងកំណើនសេដ្ឋកិច្ចជាតិ។ ការបង្កើតចម្ការឈើដាំ គឺជាយុទ្ធសាស្ត្រដ៏មានប្រសិទ្ធភាព ដើម្បីទប់ស្កាត់បទល្មើសធនធានធម្មជាតិ និងចូលរួមពង្រឹងការអភិរក្សធនធានធម្មជាតិ ដែលកម្ពុជាមាននាពេលបច្ចុប្បន្ន និងអាចលក់តួនាទីរបស់ព្រៃឈើក្នុងក្របខណ្ឌឥណទានកាបូន។
ក្នុងឱកាសដឹកនាំក្រុមអ្នកសារព័ត៌មានចុះបំពេញទស្សនកិច្ចនៅក្នុងក្រុមហ៊ុន ស៊ីងបាយអូថិក ក្នុងខេត្តក្រចេះ នាថ្ងៃទី០៤ ខែកញ្ញា ឆ្នាំ២០២០ ម្សិលមិញ លោក នេត្រ ភក្ត្រា បានបញ្ជាក់យ៉ាងដូច្នេះថា៖ «ប្រទេសកម្ពុជា បាននិងកំពុងខិតខំប្រឹងប្រែងការពារធនធនធម្មជាតិ ដែលខ្លួនមានដោយបង្កើតតំបន់ការពារធម្មជាតិ និងតំបន់អភិរក្សជាច្រើនកន្លែង ដែលរហូតមកទល់ពេលនេះតំបន់ការពារពារធម្មជាតិចំនួន ៦៦កន្លែង និងមានផ្ទៃដីជាង ៧,៣លានហិកតាស្មើប្រមាណជាង ៤១% នៃផ្ទៃដីសរុបរបស់ប្រទេសកម្ពុជា និងស្ថិតក្រោមការគ្រប់គ្រង និងអភិរក្សរបស់ក្រសួងបរិស្ថាន»។
រាជរដ្ឋាភិបាលកម្ពុជាបាននឹងកំពុងតែជំរុញឱ្យមានការវិនិយោគចម្ការឈើដាំឱ្យបានច្រើនដើម្បីបង្កើតភាពបៃតង និងបង្កើតប្រភពឈើសម្រាប់ប្រើប្រាស់ប្រកបដោយនិរន្តរភាព ចូលរួមក្នុងការថែរក្សាបរិស្ថាន និងអភិរក្សធនធានធម្មជាតិ។
អ្នកនាំពាក្យក្រសួងបរិស្ថានរូបនេះ បានបន្តថា ការវិនិយោគចម្ការឈើដាំនឹងជួយកាត់បន្ថយការនាំចូលវត្ថុធាតុដើមឈើកែច្នៃពីបរទេស និងបង្កើតប្រភពឈើប្រើប្រាស់ប្រកបដោយនិរន្តរភាព។
ខណៈធនធានធម្មជាតិព្រៃឈើបានដើរតួនាទីយ៉ាងសំខាន់ចូលរួមថែរក្សាប្រព័ន្ធអេកូឡូស៊ីនៃភពផែនដី ប្រជាពលរដ្ឋនៅលើពិភពលោកបច្ចុប្បន្នដូចជានៅអឺរ៉ុប និងសហរដ្ឋអាមេរិកជាដើម បានជ្រើសរើសមិនប្រើប្រាស់គ្រឿងសង្ហារឹម ដែលផលិតពីឈើធម្មជាតិ ប៉ុន្តែគាំទ្រប្រើប្រាស់គ្រឿងសង្ហារឹម ដែលផលិតចេញពីវត្ថុធាតុដើមពីចម្ការឈើដាំ ដែលក្រុមអ្នកជំនាញយល់ឃើញថា វាបានកាត់បន្ថយសម្ពាធលើការប្រើប្រាស់ឈើធម្មជាតិ និងធ្វើឱ្យធនធានធម្មជាតិព្រៃឈើត្រូវបានថែរក្សាគង់វង្ស។
លោកបានគូសបញ្ជាក់បន្ថែមថា «ប្រទេសកម្ពុជាជាប្រទេសមួយដែលកំពុងតែអភិវឌ្ឍ ដែលទាមទារឱ្យមានការសាងសងច្រើន ហើយមួយផ្នែកជាសំណង់បេតុងនេះ គឺតម្រូវការក្តាកុងផ្លាកកេជាទម្រ ដូច្នេះ ការវិនិយោគលើឈើដាំរបស់ក្រុមហ៊ុន ជាផ្នែកមួួសម្រាប់ក្រសូងបរិស្ថាន គឺយើងគាំទ្រដោយសារតែចម្ការឈើដាំនេះ ជាផ្នែកមួយដែលបម្រើដល់វិស័យឧស្សាហកម្មកែច្នៃឈើ ក្នុងប្រទេសកម្ពុជា ដែលកំពុងតែមានតម្រូវការយ៉ាងច្រើន បើតាមតួលេខក្រុមហ៊ុនដែលវិនិយោគកែច្នៃឈើ មានចំនួនរហូតជិតទៅដល់៣០ ក្រុមហ៊ុនឯណោះ គឺនៅតំបន់សេដ្ឋកិច្ចពិសេសក្រុងព្រះសីហនុ និងនៅក្នុងផ្ទៃប្រទេសក៏មាន»។
លោក នេត្រ ភក្ត្រា បានលើកឡើងថា បច្ចុប្បន្ននេះ ប្រទេសកម្ពុជាមានធនធានធម្មជាតិ និងជីវៈចម្រុះដ៏សំបូរបែប។ តាមការស្រាវជ្រាវកន្លងមកបានបញ្ជាក់ឱ្យដឹងថា នៅអំឡុងឆ្នាំ១៩៦២ កម្ពុជាមានប្រជាជន៥.៧៤លាននាក់ រីឯគម្របព្រៃឈើតាមការវាយតម្លៃនៅឆ្នាំ១៩៦៤ គឺមានទំហំ១៣២ ២២១គីឡូម៉ែត្រការ៉េ ស្មើនឹង ៧៣% នៃផ្ទៃដីប្រទេសកម្ពុជាទាំងមូល ហើយមកដល់ឆ្នាំ២០១៨ បានធ្លាក់ចុះមកនៅ ៤៧,៩៧% នៃផ្ទៃប្រទេស ខណៈចំនួនប្រជាជនកម្ពុជាបានកើនឡើងរហូតដល់ជាង ១៦លាននាក់។ នេះបញ្ជាក់ឱ្យឃើញថា កត្តាមនុស្សជាហេតុផលចម្បងដែលធ្វើឱ្យព្រៃដីព្រៃឈើមានការធ្លាក់ចុះ ហើយផ្ទៃដីកសិកម្ម និងលំនៅដ្ឋានត្រូវ បានជំនួសវិញ។ អាត្រាបាត់បង់គម្របព្រៃឈើជាមធ្យមប្រចាំឆ្នាំក្នុងរង្វង់ ០,៥% បើធៀបនឹងផ្ទៃដីសរុបរបស់ប្រទេសកម្ពុជា។
លោក នេត្រ ភក្ត្រា បានបញ្ជាក់ថា «ទីតាំងដែលក្រុមហ៊ុន ស៊ីងបាយអូថេក ទទួលបានសិទ្ធិឈូសឆាយដី ពីក្រសួងកសិកម្ម និងរដ្ឋបាលព្រៃឈើ ដើម្បីដាំចម្ការឈើនេះ ជាតំបន់ព្រៃឈើរិករិល ហើយផ្ទៃដីដែលក្រុមហ៊ុនបានទទួលនេះ មានចំនួន៣ម៉ឺន ៤ពាន់ហិកតា ស្ថិតនៅក្នុងភូមិសាស្ត្រខេត្តក្រចេះ និងខេត្តស្ទឹងត្រែង ទាំងនេះជាផ្នែកមួយជំរុញទៅលើការកែច្នៃឈើ។ កម្ពុជា បាននឹងកំពុងតែបោះជំហ៊ាន ទៅលើឧស្សាហកម្មដាំចម្ការឈើកែច្នៃ ពីព្រោះឧស្សាហកម្មនេះ បានចូលរួមយ៉ាងច្រើនទៅលើផ្នែកសេដ្ឋកិច្ចជាតិ ទាំងការផលិតសម្ភារ ដើម្បីបម្រើបំម្រាស់ព្រមទាំងការនាំចេញ ហើយកត្តាសំខាន់គឺតម្រូវការក្តារកុងផ្លាកកេ លើវិស័យសំណង់ជាដើម»។
លោកបានឱ្យដឹងថា យោងតាមទិន្នន័យរបស់តំបន់សេដ្ឋកិច្ចពិសេសក្រុងព្រះសីហនុ ឈើកែច្នៃជាច្រើនម៉ឺនម៉ែត្រគូបត្រូវបានផលិតនិងនាំចេញទៅលក់នៅក្រៅប្រទេស ហើយដោយសារតែវត្ថុធាតុដើមឈើកែច្នៃនៅក្នុងស្រុក មិនទាន់អាចផ្គត់ផ្គង់គ្រប់គ្រាន់តាមតម្រូវការនៅឡើយ ក្រុមហ៊ុនកែច្នៃឈើជាក្តារកុងប៉ាកេ ការ៉ូឈើ និងគ្រឿងសង្ហារឹម សម្ភារផ្ទះបាយ តុទូ និងសម្ភារផ្សេងៗបាននាំចូលវត្ថុធាតុដើមជាឈើដាំពីបរទេសអាស្រ័យលើការបញ្ជាទិញពីអតិថិជន។ ក្រុមហ៊ុនមួយចំនួនបានទទួលទិញឈើប្រភេទដើមអាកាស្យាពី អ្នកដាំក្នុងស្រុកមកធ្វើការកែច្នៃ។
បើតាមទិន្នន័យដដែល បានបញ្ជាក់ថា ផលិតផលឈើកែច្នៃដែលផលិតនៅកម្ពុជា បាននាំចេញទៅកាន់សហរដ្ឋអាមេរិក និងសហភាពអឺរ៉ុប។ ក្រុមហ៊ុនកែច្នៃបានស្វាគមន៍ចំពោះគម្រោងការដាំឈើ សម្រាប់កែច្នៃព្រោះ ប្រសិនបើមានវត្ថុធាតុដើមឈើកែច្នៃនៅក្នុងស្រុកកាន់តែច្រើន នឹងចូលរួមកាត់បន្ថយការនាំចូលឈើកែច្នៃពីក្រៅប្រទេស ហើយក្រុមហ៊ុនត្រៀមទទួលទិញដើម្បីកែច្នៃ។
ការអភិវឌ្ឍចម្ការឈើដាំមានគុណតម្លៃក្នុងការផ្គត់ផ្គង់វត្ថុធាតុដើមឈើ សម្រាប់ឧស្សាហកម្មកែច្នៃឈើ ខណៈការសាងសង់សំណង់នៅកម្ពុជា បាននិងកំពុងរីកចម្រើន និងកើនឡើងខ្ពស់ជាពិសេសនៅរាជធានីភ្នំពេញ និងខេត្តព្រះសីហនុ ដែលគម្រោងសាងសង់អគារថ្មីៗជាច្រើនកើតឡើងស្គុះស្គាយ។
បច្ចុប្បន្នដោយសារតែការផលិតក្នុងស្រុកមិនទាន់គ្រប់គ្រាន់ កម្ពុជាក៏បាននាំចូលឈើកែច្នៃពីបរទេសផងដែរ។ ចម្ការឈើដាំផ្តល់ផលប្រយោជន៍បង្កើតការងារជូនប្រជាពលរដ្ឋជាច្រើននាក់ក្នុងដំណើរការដាំដុះ និងប្រមូលផល ព្រមទាំងការកែច្នៃ។ ដូចនៅប្រទេសវៀតណាម ដែលពួកគាត់ដាំចម្ការឈើដាំ បាននាំចេញទៅកាន់អឺរ៉ុបក្នុងមួយឆ្នាំទទួលបានចំណូលរាប់ពាន់លានដុល្លារ និងបង្កើតការងារយ៉ាងច្រើនជូនប្រជាពលរដ្ឋ។
ភាពជោគជ័យរបស់វៀតណាម ក្នុងការរកចំណូល ១០ពាន់លានដុល្លារ ក្នុង១ឆ្នាំពីឧស្សាហកម្ម កែច្នៃឈើ និងមេរៀនសម្រាប់កម្ពុជា។ ប្រទេសវៀតណាម កំពុងទទួលជោគជ័យយ៉ាងធំធេងក្នុងការនាំផលិតផលឈើកែច្នៃចេញទៅក្រៅប្រទេស។ ទីផ្សារផលិតផលឈើពិភពលោក មានទំហំប្រមាណ ២០០ពាន់លានដុល្លារ។
ជាមួយគ្នានេះដែរ ក្រុមហ៊ុនស៊ីង បាយអូថេក ទទួលបានទទួលការអនុញ្ញាតត្រឹមត្រូវពីក្រសួងកសិកម្ម រុក្ខាប្រមាញ់ និងនេសាទនៅក្នុងការឈូសឆាយលើផ្ទៃដីទាំងអស់ ដែលជាផ្ទៃដីព្រៃរិចរិលស្ថិតក្នុងទំហំដីដែលបានទទួល សិទ្ធិប្រើប្រាស់សម្រាប់ធ្វើចម្ការឈើដាំបម្រើ ក្នុងវិស័យឧស្សាហកម្ម ហើយក្រុមហ៊ុនបានបង់ថ្លៃសួយសារ និងបុព្វលាភផលអនុផលព្រៃឈើ ដែលបានពីការឈូសឆាយដីស្ថានីយផ្សព្វផ្សាយ និងស្តារព្រៃឈើនៅក្នុងអនុតំបន់ ផ្សេងៗរបស់ខ្លួនស្របតាមគោលការណ៍ច្បាប់កំណត់។
បើតាមលោក សាន សុខហៀង ជាតំណាងក្រុមហ៊ុនស៊ីងបាយអូថេក បានឱ្យដឹងថា ក្រោយពីមានការផ្លាស់ប្តូរថ្នាក់ដឹកនាំថ្មីនៅចុងឆ្នាំ ២០១៨ ក្រុមហ៊ុនស៊ីងបាយអូថេក បានរៀបចំផែនការវិនិយោគរបស់ខ្លួន ដោយបានកំណត់ផែនការដាំកូនឈើជាង ៣០លានដើម ពីឆ្នាំ២០២០ ដល់ឆ្នាំ២០២៤ នៅលើផ្ទៃដី ៣៤០០៧ ហិកតា របស់ស្ថានីយផ្សព្វផ្សាយ និងស្តារព្រៃឈើបឹងចារ ស្ថិតនៅក្នុងខេត្តក្រចេះ និងស្រុកសៀមបូក ក្នុងខេត្តស្ទឹងត្រែងដែលទទួលបានសិទ្ធិប្រើប្រាស់ដីព្រៃរបស់រដ្ឋ សម្រាប់ដាំឈើជាលក្ខណៈឧស្សាហកម្ម ក្រោមកិច្ចសហការជាមួយរដ្ឋបាល ព្រៃឈើ ក្រសួងកសិកម្ម រុក្ខប្រមាញ់និងនេសាទ។
លោក សាន សុខហៀង បានបន្តថា នៅក្នុងរយៈពេល ៥ឆ្នាំខាងមុខនេះ គឺពីឆ្នាំ ២០១៩ ដល់ឆ្នាំ២០២៤ ក្រុមហ៊ុន ស៊ីង បាយអូថេក ( -) មានផែនការដាំកូនឈើជាង ៣០លានដើម ដើម្បីឆ្លើយតបទៅនឹងតម្រូវការទីផ្សារប្រើប្រាស់ឈើក្នុងវិស័យឧស្សាហកម្មកែច្នៃឈើ ដែលបច្ចុប្បន្នកម្ពុជាកំពុងត្រូវការខ្លាំងជាពិសេសនៅក្នុងវិស័យសំណង់ ដែលកំពុងតែត្រូវការឈើកែច្នៃខ្លាំង សម្រាប់បម្រើឱ្យការសាងសង់ សំណង់ផ្សេងៗ ដែលកំពុងតែរីកដុះដាល យ៉ាងច្រើនទាំងនៅក្នុងរាជធានីភ្នំពេញ ខេត្តព្រះសីហនុជាដើម។ 
លោក សាន សុខហៀង បានបញ្ជាក់ថា ក្រុមហ៊ុនបានខិតខំប្រឹងប្រែងរបស់ក្រុមហ៊ុនក្នុងការអភិវឌ្ឍចម្ការឈើដាំ សម្រាប់បម្រើវិស័យឧស្សាហកម្មឈើកែច្នៃនៅកម្ពុជា និងការពិភាក្សាជាមួយប្រជាពលរដ្ឋ និងសហគមន៍ដែលរស់នៅក្នុងតំបន់នោះ ដែលមានដីទំនេរ ដើម្បីសហការដាំកូនឈើជាលក្ខណៈដៃគូ បង្កើតការងារជូនប្រជាពលរដ្ឋ និងបង្កើនជីវភាពរបស់ពួកគាត់។ ក្រុមហ៊ុនសូមប្រកាសស្វែងរកដៃគូសហការផ្សេងទៀតដែរក្នុងការវិនិយោគដាំចម្ការឈើ។ ចម្ការឈើដាំនេះបានបង្កើតការងារជូនដល់ប្រជាពលរដ្ឋជាច្រើននាក់ បង្កើតការងារនៅមូលដ្ឋាន ផ្តល់ប្រាក់ចំណូល និងបង្កើនជីវភាពប្រជាពលរដ្ឋ៕
(ភ្នំពេញ)៖ ក្រសួងសុខាភិបាល នៅថ្ងៃទី០៥ ខែកញ្ញា ឆ្នាំ២០២០នេះ បានសេចក្ដីប្រកាសព័ត៌មានមួយ ស្ដីពីការសម្រួលឲ្យសាសនិកឥស្លាមគោរពប្រតិបត្តិសកម្មភាពជំនឿសាសនាខ្លួន នៅតាមវិហារ និងសូវ៉ាវ ជាដំណាក់ៗ ដោយអនុវត្តចាប់ពីថ្ងៃទី១១ ខែកញ្ញា ឆ្នាំ២០២០តទៅ។
សេចក្ដីប្រកាសព័ត៌មានដែលបណ្ដាញព័ត៌មាន   ទទួលបានក្រសួងសុខាភិបាល ក៏បានណែនាំចំពោះការចូលថ្វាយបង្គំតាមវិហារ និងសូរ៉ាវ ដែលសាសនិកឥស្លាមរស់នៅក្នុងភូមិអចិន្ត្រៃយ៍ ត្រូវអនុវត្តឲ្យបានខ្ជាប់ខ្លួនតាមវិធានរបស់ក្រសួងសុខាភិបាល ដូចជា៖
*ទី១៖ ពាក់ម៉ាស់ វាស់កម្ដៅ លាងដៃជាប្រចាំនឹងសាប៊ូ អាល់កុលឬជេល និងមានគម្លាតពីគ្នាយ៉ាងតិច ១.៥ម៉ែត្រ
*ទី២៖ សាសនិកឥស្លាមត្រូវយកកម្រាលថ្វាយបង្គំពីផ្ទះសម្រាប់ប្រើប្រាស់ផ្ទាល់ខ្លួន
*ទី៣៖ ហាមក្មេង និងអ្នកដែលមានជំងឺផ្សេងៗចូលរួម
*ទី៤៖ ហាមចាប់ដៃគ្នានៅពេលគោរពគារវកិច្ច ដោយជំនួសជាការលើកដៃ និងនិយាយពាក្យស្វាគមន៍បែបឥស្លាមវិញ ហើយបែកគ្នាភ្លាមក្រោយបញ្ចប់ ការថ្វាយបង្គំប្រមាណ ២០-៣០នាទី
*ទី៥៖ ការជួបជុំថ្វាយបង្គំនៅថ្ងៃសុក្រ គឺការបួងសួងសូត្រសេចក្ដីណែនាំខ្លីៗ មិនឲ្យលើសពី៣០នាទី
*ទី៦៖ ត្រូវរក្សាគម្លាតសង្គម ដោយអនុញ្ញាតឲ្យចូលថ្វាយបង្គំប្រមាណ ៣០% នៃចំណុះទីតាំងវិហារនីមួយៗ។
ក្រសួងសុខាភិបាល បានគូសបញ្ជាក់ទៀតថា ថ្នាក់ដឹកនាំឥស្លាម សូមចាប់ផ្តើមប្រតិបត្តិជាជំហានៗ ដំណាក់កាលដំបូងនេះ នាថ្ងៃសុក្រ ទី១១ ខែកញ្ញា ឆ្នាំ២០២០ ដោយសារកល្បងរយៈពេល៤សុក្រ ហើយបន្ទាប់មកចាប់ផ្តើមថ្វាយបង្គំជុំគ្នានៅតាមសូរ៉ាវ ដោយអនុវត្តវិធាន ការការពារសុខភាពរបស់ ក្រសួងសុខាភិបាលជានិច្ច។
គណៈឥស្លាមត្រូវតាមដាន ត្រួតពិនិត្យអនុវត្តការបើកដំណើរការ នេះឲ្យបានហ្មត់ចត់ជាទីបំផុត។ ក្នុងករណី ដែលមានបញ្ហាទាក់ទងនឹងការសង្ស័យថា មានជំងឺកូវីដ-១៩ ជាយថាហេតុ សូមគណៈដឹកនាំវិហារនីមួយៗ រាយការណ៍ជាបន្ទាន់មកអាជ្ញាធរមូលដ្ឋាន ឬមណ្ឌលសុខភាព ដែលនៅជិតបំផុត។
សូមបញ្ជាក់ថា សម្តេចតេជោ ហ៊ុន សែន នាយករដ្ឋមន្ត្រីនៃកម្ពុជា នៅថ្ងៃទី៥ ខែកញ្ញា ឆ្នាំ២០២០នេះ បានអនុញ្ញាតឲ្យសាសនិកឥស្លាមកម្ពុជា គោរពប្រតិបត្តិថ្វាយបង្គំជំអាត់ ចាប់ពីថ្ងៃសុក្រ ទី១១ ខែកញ្ញា ឆ្នាំ២០២០ខាងមុខនេះ ដោយត្រូវអនុវត្តយ៉ាងខ្ជាប់ខ្ជួនតាមវិធានរបស់ក្រសួងសុខាភិបាល។ នេះបើតាមការឲ្យដឹងពី ទេសរដ្ឋមន្ដ្រី អូស្មាន ហាស្សាន់ ថ្លែងប្រាប់បណ្ដាញព័ត៌មាន  ៕
(ភ្នំពេញ)៖ ការវិនិយោគលើវិស័យអចលនទ្រព្យ ទោះបីផ្ដល់ផលចំណេញច្រើននិងឆាប់រហ័ស ប៉ុន្តែក៏មានហានិភ័យខ្ពស់ផងដែរ មុននឹងសម្រេចចិត្តទិញផ្ទះ ខុនដូ ឬប្រភេទអចលនទ្រព្យណាមួយ អ្នកត្រូវមានការប្រុងប្រយ័ត្នខ្ពស់ និងគិតគូរឱ្យបានល្អិតល្អន់អំពីចំណុចសំខាន់។
កត្តាគន្លឹះសំខាន់ៗដែលជាទុកចិត្តខ្ពស់មាននៅ គម្រោង ឆ្នេរតារាចន្ទ គឺពិតជាជម្រើសវិនិយោគដ៏អំណោយផល និងមានហានិភ័យទាប ដែលជាឱកាសវិនិយោគដ៏កម្រ ដែលលោកអ្នកមិនអាចមើលរំលងបានឡើយ។
ឆ្នេរតារាចន្ទ ផ្ដល់ជូនជម្រើសផ្ទះវីឡា និងផ្ទះបឹងហ្គាឡូ ចំនួន៦ប្រភេទ ចាប់ពីយូនីតបន្ទប់គេង១ ដល់ បន្ទប់គេង៣ ដែលមានទំហំចាប់ពី ៣៥ម៉ែត្រការ៉េ ដល់ ៣០២ម៉ែត្រការ៉េ។ ផ្ទះក្នុងគម្រោងនេះអាចត្រូវបានរចនាឡើងយ៉ាងស្រស់ស្អាត ដែលអាចប្រើប្រាស់ជាលំនៅឋានអចិន្រ្តៃយ៍ ផ្ទះលំហែកាយ ឬ សម្រាប់ជួលរកចំណូលប្រចាំខែ ជាមួយនឹងតម្លៃចាប់ផ្ដើមសមរម្យ ត្រឹមតែ ៥៦,៣២០ ដុលា្លរ ប៉ុណ្ណោះ។
កាន់តែពិសេស សម្រាប់អតិថិជនដែលធ្វើការកក់ ឬ ទិញលំនៅឋានក្នុងគម្រោង ឆ្នេរតារាចន្ទ នៅពេលនេះ ម្ចាស់គម្រោងនឹងផ្ដល់ជូនលក្ខខណ្ឌធានាទិញត្រលប់ក្រោយពេល ២ឆ្នាំ និង ៤ឆ្នាំ (គិតចាប់ពីថ្ងៃប្រគល់លំនៅឋាន) ពោលគឺផ្ដល់ជូនលោកអ្នកនូវជម្រើសក្នុងការលក់ផ្ទះមកកាន់ម្ចាស់គម្រោងវិញក្នុងតម្លៃដើម (ក្រោយពេល ២ឆ្នាំ) ឬ ១.២ដងនៃតម្លៃដើម (ក្រោយពេល ៤ឆ្នាំ)។
នេះមានន័យថា ក្រោយពេលប្រើប្រាស់ហើយមិនពេញចិត្ត លោកអ្នកអាចលក់ត្រលប់មកវិញដោយគ្មានការខាតបង់ប្រាក់ ហើយថែមទាំងមានឱកាសចំណេញ ២០% ថែមទៀតផង ក្រោយរយៈពេល៤ ឆ្នាំ។ លក្ខណៈដ៏ពិសេសនេះបានធ្វើឱ្យគម្រោង ឆ្នេរតារាចន្ទ ទទួលបានការចាប់អារម្មណ៍យ៉ាងខ្លាំងពីសំណាក់អតិថិជនក្នុងស្រុកនិងអន្តរជាតិ ដូច្នេះ សូមប្រញាប់រួសរាន់ឡើង ដើម្បីកុំឱ្យបាត់បង់ឱកាសដ៏កម្រនេះ។
ឆ្នេរតារាចន្ទ ជាឋានសួគ៍លំហែកាយបែបវប្បធម៌ និងអេកូឡូស៊ី តាមបណ្ដោយឆ្នេរសមុទ្រ ដែលមានទីតាំងស្ថិតនៅក្នុង ស្រុកបុទុមសាគរ ខេត្តកោះកុង។ ឆ្នេរតារាចន្ទ គឺជាផ្នែកមួយនៃគម្រោងអភិវឌ្ឍន៍ទីក្រុងលម្ហែកាយខ្នាតយក្ស តារាសាគរ ដែលលាតសន្ធឹងលើផ្ទៃដីទំហំ ៣៦០ គីឡូម៉ែត្រការ៉េ និងឆ្នេរសមុទ្រដ៏ស្រស់ស្អាតប្រវែង ៩០ គីឡូម៉ែត្រ។
គម្រោង តារាសាគរ ជាគម្រោងអភិវឌ្ឍន៍គន្លឹះនៃគោលនយោបាយ «ខ្សែក្រវាត់មួយ ផ្លូវមួយ» ក្រោមកិច្ចសហប្រតិបត្តិការទ្វេភាគីពីសំណាក់ប្រទេសចិន និង ប្រទេសកម្ពុជា ដោយមានក្រុមហ៊ុន    ., ជាអ្នកទទួលបន្ទុកក្នុងការអភិវឌ្ឍគម្រោងទីក្រុងវិស្សមកាលដ៏ធំមហិមានេះ។
គម្រោងទាំងមូលរួមបញ្ចូលនូវតំបន់សេដ្ឋកិច្ចពហុវិស័យ រួមមាន វិស័យទេសចរណ៍ វិស័យដឹកជញ្ជូនទំនិញតាមផ្លូវអាកាស ឧទ្យានឧស្សាហកម្ម វិស័យកសិកម្ម វិស័យវប្បធម៌ និង វិស័យសុខាភិបាល។ មកទល់សព្វថ្ងៃ បណ្តាញផ្លូវមួយខ្សៃប្រវែង ៣០០ គីឡូម៉ែត្រត្រូវបានសាងសង់រួចរាល់ជាស្ថាពរ ដោយរួមបញ្ចូលនូវផ្លូវល្បឿនលឿន ៦គន្លង ដែលផ្សារភ្ជាប់ តារាសាគរ ទៅកាន់ពិភពខាងក្រៅ។
ហេដ្ឋារចនាសម្ព័ន្ធជាច្រើនទៀត ដូចជា កំពង់ផែ (ចំណុះ ២ ម៉ឺនតោន) អាងស្តុកទឹក រោងចក្រចម្រោះទឹកស្អាត រោងចក្រផលិតថាមពល សណ្ឋាគារលំដាប់ផ្កាយប្រាំ ក្លិបវាយកូនហ្គោលស្តង់ដារអន្តរជាតិ និងរមណីយដ្ឋានធម្មជាតិបែបត្រូពិក ក៏ជាផ្នែកដ៏សំខាន់ផងដែរនៃគម្រោងនេះ ហើយអ្វីដែលអស្ចារ្យបំផុតនោះគឺ អាកាសយាន្តដ្ឋានអន្តរជាតិ តារាសាគរ ដែលនឹងត្រូវបើកដំណើរការជាផ្លូវការនាចុងឆ្នាំ ២០២០នេះ។
បើនិយាយពីគម្រោង ឆ្នេរតារាចន្ទ វិញ គម្រោងនេះមានទំហំអភិវឌ្ឍន៍សរុបប្រមាណ ៤.៥ លានម៉ែត្រការ៉េ គ្របដណ្ដប់លើផ្ទៃដី ២០គីឡូម៉ែត្រការ៉េ ដែលរួមបញ្ចូលនូវ លំនៅឋានលក្ខណៈឯកជន សណ្ឋាគារលំដាប់ផ្កាយប្រាំ និងរមណីយដ្ឋានអេកូឡូស៊ីជាប់ឆ្នេរសមុទ្រ។ ឆ្នេរតារាចន្ទ បានចាប់ផ្ដើមជាផ្លូវការនូវគម្រោងអភិវឌ្ឍន៍ដំណាក់កាលទី១ ដែលរំពឹងថានឹងបញ្ចប់ការសាងសង់ជាស្ថាពរត្រឹមឆ្នាំ ២០២១។
ក្នុងដំណាក់កាលដំបូងនេះ ក្រុមហ៊ុនអភិវឌ្ឍន៍ផ្តោតសំខាន់លើការសាងសង់លំនៅឋានឯកជន ដែលគ្របដណ្ដប់លើផ្ទៃដី ១៧០,០០០ ម៉ែត្រការ៉េ ដោយមានជម្រើសផ្ទះវីឡា និង ផ្ទះបឹងហ្គាឡូ ៦បែប ដូចបានរៀបរាប់ខាងលើ។
បន្ថែមលើអត្ថប្រយោជន៍នៃការធានាជួលត្រលប់ពីម្ចាស់គម្រោង អតិថិជនដែលទិញផ្ទះក្នុងគម្រោង ឆ្នេរតារាចន្ទ នឹងក្លាយជាសមាជិកអចិន្រៃ្តយ៍នៃរមណីយដ្ឋានវិស្សមកាល តារាសាគរ៕
សម្រាប់ព័ត៌មានបន្ថែមអំពីគម្រោង ឆ្នេរតារាចន្ទ សូមទាក់ទងមកកាន់ 092 92 1000 ឬ @..
(កណ្ដាល)៖ មិត្តភក្ដិស្រី រៀបកលល្បិចមនោសញ្ចេតនា បោកប្រាស់លុយមិត្តភក្ដិស្រីដូចគ្នា អស់លុយ១ម៉ឺនដុល្លារ តាមរយៈការខ្ចីលុយជាបន្តបន្ទាប់ ក្រោមហេតុផលថា ឪពុកជាមិត្តភក្ដិប្រុសម្នាក់ទៀត ដែលបានណែនាំឲ្យស្គាល់តាមរយៈ  ឈឺធ្ងន់ ហើយខ្ចីលុយជាបន្តបន្ទាប់ សរុប១ម៉ឺនដុល្លារ ហើយមិនសង ចុងក្រោយប្ដឹងសមត្ថកិច្ច តាមចាប់ខ្លួនយកទៅអនុវត្តន៍នីតិវិធី។
ទម្រាំតែស្រាវជ្រាវចាប់ខ្លួនត្រូវប្ដឹងនេះ សមត្ថកិច្ចប្រើប្រាស់រយៈពេលមួយរយៈខ្លី ពោលគឺចាប់ខ្លួនបាន នៅថ្ងៃទី០៣ ខែកញ្ញា ឆ្នាំ២០២០ ដោយកម្លាំងព្រហ្មទណ្ឌ នៃអធិការដ្ឋាននគរបាលស្រុកកណ្តាលស្ទឹង សហការជាមួយកម្លាំងការិយាល័យព្រហ្មទណ្ឌកម្រិតស្រាល ខេត្តកណ្ដាល នៅចំណុចភូមិថ្មី ឃុំរលាំងកែន ស្រុកកណ្ដាលស្ទឹង ខេត្តកណ្ដាល។
សមត្ថកិច្ច បានឲ្យដឹងថា ជនរងគ្រោះឈ្មោះ ស៊ុម តូច ភេទស្រី អាយុ៣៩ឆ្នាំ ទីលំនៅបច្ចុប្បន្នភូមិថ្មី ឃុំរលាំងកែន ស្រុកកណ្ដាលស្ទឹង ខេត្តកណ្ដាល ៗ រីឯជនសង្ស័យមានគ្នាចំនួន២នាក់ តែចាប់បានម្នាក់៖ ឈ្មោះ ផន ណារី ភេទស្រី អាយុ២៤ឆ្នាំ ទីលំនៅបច្ចុប្បន្នភូមិថ្មី ឃុំរលាំងកែន ស្រុកកណ្ដាលស្ទឹង ខេត្តកណ្ដាល ប្រើប្រាស់អាខោនហ្វេសប៊ុកឈ្មោះ ផន ណារី, ឈ្មោះ   (ឃាត់ខ្លួន) លេខទូរស័ព្ទ និងម្នាក់ទៀត ឈ្មោះ ផាត់ (ប្រើអាខោនហ្វេសប៊ុកឈ្មោះ រដ្ឋ ថា) ភេទប្រុស អាយុ៣០ឆ្នាំ ទីលំនៅបច្ចុប្បន្ន មិនពិតប្រាកដ បានរត់គេចខ្លួន។
ប្រភពដដែលបានរៀបរាប់ដំណើររឿងដូចខាងក្រោម៖
កាលពីថ្ងៃមិនចាំអំឡុងឆ្នាំ២០២០ ឈ្មោះ ផន ណារី ភេទស្រី អាយុ២២ឆ្នាំ មានទីលំនៅភូមិថ្មី ឃុំរលាំងកែនស្រុកកណ្តាលស្ទឹង ខេត្តកណ្តាល (ប្រើអាខោនហ្វេសប៊ុកឈ្មោះ ផន ណារី) ជាអ្នកស្គាល់គ្នាជាមួយជនរងគ្រោះ បានណែនាំឲ្យជនរងគ្រោះ ស្គាល់បុរសម្នាក់ដែលប្រើប្រាស់អាខោនហ្វេសប៊ុកឈ្មោះ (រដ្ឋ ថា) បន្ទាប់ពីជនរងគ្រោះ បានឆាតទំនាក់ទំនង ជាមួយ អាខោនហ្វេសប៊ុកឈ្មោះ រដ្ឋ ថា បានមួយ រយៈក្រោយឈ្មោះ ផន ណារី បានប្រាប់ជនរងគ្រោះថា ឪពុករបស់ឈ្មោះ រដ្ឋ ថា ហើយត្រូវការលុយ ហើយឈ្មោះ ផន ណារី បងឯងផ្ញើលុយឲ្យគាត់ទៅ ព្រោះខ្ញុំស្គាល់ឈ្មោះ រដ្ឋ ថា ច្បាស់ណាស់។
ប្រភពរៀបរាប់បន្តថា ឈ្មោះ ផន ណាវី បានខលប្រាប់ជនរងគ្រោះថា ស្គាល់កន្លែងធ្វើការនិងក្រុមគ្រួសាររបស់ឈ្មោះ រដ្ឋ ថា ច្បាស់ណាស់និងមានមុខងារ ជាទាហានថែមទៀត។ ឈ្មោះ រដ្ឋ ថា បានឆាតជាអក្សរមក   របស់ជនរងគ្រោះ ដើម្បីខ្ចីលុយចំនួន ១,០០០ដុល្លារ (មួយពាន់ដុល្លារ) ហើយឈ្មោះ រដ្ឋ ថា បានប្រាប់ជនរងគ្រោះថា ឪពុកគាត់ឈឺធ្ងន់ហើយឲ្យជនរងគ្រោះ វេរលុយតាមវីងទៅលេខទូរស័ព្ទ ០៩៣ ២៧៥ ៨០៣ ជនរងគ្រោះ ក៏ចាប់ផ្ដើមផ្ញើជាបន្តបន្ទាប់តាម លេខទូរស័ព្ទ ០៩៣ ២៧៥ ៨០៣ ដដែលចំនួន២១លើក វេរតាមវីងចំនួន១៧លើក តាមទ្រូម៉ានី៤លើក សរុបទឹកប្រាក់ ចំនួន១០,០០០ដុល្លារ។
ប្រភពដដែលបញ្ជាក់ថា ស្រាប់តែថ្ងៃមួយឈ្មោះ ផន ណារី បានខលមកជនរងគ្រោះថា ឲ្យដុតក្រដាសផ្ញើលុយទាំងអស់នោះចោលទៅ ហើយឈ្មោះ ផន ណាវី បានមកដល់ផ្ទះជនរងគ្រោះ ហើយសុំមើលក្រដាសវីង (ផ្ញើលុយ) ប៉ុន្តែជនរងគ្រោះមិនឲ្យ ឈ្មោះ ផន ណារី បានគំរាមថា បើឪពុកម្តាយ ជនរងគ្រោះ ដឹងរឿងទាំងអស់នេះ គាត់នឹងឈឺស្លាប់។
ដោយមានការសង្ស័យជនរងគ្រោះ ក៏បានហៅឈ្មោះ ផន ណារី ឲ្យជូនទៅជួបឈ្មោះ រដ្ឋ ថាតែ ឈ្មោះ ផន ណារី មិនព្រមជូនជនរងគ្រោះទៅនោះទេ ហើយឈ្មោះ ផន ណារី ក៏បាត់ខ្លួន ចាប់តាំងពីពេលដែល ជនរងគ្រោះ ឲ្យជូនទៅជួបឈ្មោះ រដ្ឋ ថា នោះតែម្តង។
ប្រភពពីសមត្ថកិច្ចបញ្ជាក់ទៀតថា តាមចម្លើយសារភាពរបស់ឈ្មោះ ផន ណារី : ពិតជាបានសមគំនិតគ្នាជាមួយអាខោនហ្វេសប៊ុក ឈ្មោះ រដ្ឋ ថា បោកលុយពីជនរងគ្រោះ អស់ចំនួន ១០,០០០ដុល្លារ ពិតប្រាកដមែន។
ចំពោះករណីនេះ ជនសង្ស័យ រួមនឹងវត្ថុតាងខាងលើ បានបញ្ជូនមកអធិការដ្ឋាននគរបាលស្រុកកណ្ដាលស្ទឹង ដើម្បីបន្តចាត់ការតាមនីតិវិធី៕
(ពោធិ៍សាត់)៖ ដោយពិនិត្យឃើញពីស្ថានភាពព្រះសង្ឃ នៅពេលអាពាធម្តងៗ ត្រូវនិមន្តទៅគង់សម្រាកព្យាបាលជារួម នៅមន្ទីរពេទ្យបង្អែក ឬមណ្ឌលសុខភាពនានា ពុំមានកន្លែងដាក់ដោយឡែកសម្រាប់ព្រះសង្ឃទេនោះ ទើបព្រះតេជគុណសុតន្តោ ឡាយ កន ព្រះគ្រូចៅអធិការវត្តបាកាន បានផ្តួចផ្តើមកសាងអគារគង់សម្រាកព្យាបាលថ្មីមួយខ្នង ទំហំ ៨១៦ម៉ែត្រ មាន៣បន្ទប់ រួមនឹងបន្ទប់ទឹក ដែលជាការចាប់ផ្តើមដំបូងគេបង្អស់ក្នុងខេត្តពោធិ៍សាត់។
ពិធីបញ្ចុះបឋមសិលានេះ បានធ្វើឡើងនៅថ្ងៃទី៤ ខែកញ្ញា ឆ្នាំ២០២០ នៅក្នុងបរិវេណមន្ទីរពេទ្យបង្អែកបាកាន ស្ថិតក្នុងភូមិបឹងខ្នារ ឃុំបឹងខ្នារ ស្រុកបាកាន ខេត្តពោធិ៍សាត់ ដោយមានការចូលរួមពីក្រុមប្រឹក្សាស្រុក អភិបាលស្រុក ថ្នាក់ដឹកនាំមន្ទីរធម្មការ និងសាសនាខេត្ត ប្រធានការិយាល័យប្រតិបត្តិស្រុក្ មន្ត្រីសុខាភិបាល និងប្រជាពលរដ្ឋជាច្រើននាក់ទៀត។
ព្រះតេជគុណសុតន្តោ ឡាយ កន ព្រះគ្រូចៅអធិការវត្តបាកាន មានសង្ឃដិកាថា ដោយមើលឃើញពេលព្រះសង្ឃមានអាពាធម្តងៗ ពិបាកកន្លែងសឹងគង់ ព្រះអង្គក៏មានគំនិតសាងសង់អគារមួយខ្នង នៅក្នុងមន្ទីរពេទ្យបង្អែកបាកាននេះឡើង ដើម្បីងាយស្រួលសម្រាប់ព្រះសង្ឃគង់សម្រាកព្យាបាល កុំឱ្យនៅឡូកឡំគ្នាជាមួយអ្នកជំងឺជាគ្រហស្ប។ ព្រះគ្រូចៅអធិការវត្តបាកាន មានសង្ឃដិកាបន្ថែមថា អគារគង់សម្រាកព្យាបាលនេះ មានទំហុំ៨១៦ម៉ែត្រ ចែកចេញជា០៣បន្ទប់ មានបន្ទប់ទឹក និងបំពាក់ដោយសម្ភារប្រើប្រាស់មួយចំនួន ដែលគ្រោងនឹងចំណាយបច្ច័យសាងសង់ជាង ២ម៉ឺនដុល្លារអាមេរិក។ ទាំងនេះកើតឡើង ដោយសារការឯកភាពចូលរួម ពីព្រះគ្រូចៅអធិការគ្រប់វត្តក្នុងស្រុកបាកាន ជាពិសេសថ្នាក់ដឹកនាំស្រុក ក្រោមគំនិតផ្តួចផ្តើមរបស់ព្រះអង្គផ្ទាល់។
ព្រះអង្គមានសង្ឃដិកាទៀតថា ពុទ្ធចក្រ និងអាណាចក្រ ដើរទន្ទឹមគ្នា ដូច្នេះបើពុទ្ធចក្ររីកចម្រើនហើយ ខាងអាណាចក្រមានការខ្វះខាតអ្វីត្រូវបំពេញឱ្យគ្នាទៅវិញទៅមក ព្រោះថាពុទ្ធចក្ររស់បានអាស្រ័យលើពុទ្ធបរិស័ទចំណុះជើងវត្ត។ ព្រះតេជគុណសុតន្តោ ឡាយ កន បានជម្រុញដល់ព្រះចៅអធិការ គណៈកម្មការ និងអាចារ្យគ្រប់បណ្តាវត្តទាំងអស់ សូមចូលរួមផ្សព្វផ្សាយ និងគៀងគរសប្បុរសជនគ្រប់លំដាប់ថ្នាក់ ដើម្បីមានសទ្ធាជ្រះថ្លា ចូលរួមបច្ច័យមកកសាងអគារគង់សម្រាក ព្យាបាលអាពាធព្រះសង្ឃនេះឡើង ជាប្រយោជន៍ដល់សង្គម។ ម្យ៉ាងទៀតព្រះតេជគុណដឹងថា មន្ទីរពេទ្យបង្អែកបាកាន ធ្លាប់បានទទួលចំណាត់ថ្នាក់លេខ១ ទូទាំងប្រទេស ជាមន្ទីរពេទ្យគំរូ ក្នុងការរៀបចំគ្រប់គ្រងបានល្អជាងគេ។ ព្រះអង្គមានព្រះទ័យសង្ឃឹមយ៉ាងមុតម៉ាំថា នៅពេលអគារគង់សម្រាកព្យាបាលព្រះសង្ឃនៅមន្ទីរពេទ្យបង្អែកបាកានស្ថាបនារួច មន្ទីរពេទ្យបង្អែកដ៏ទៃផ្សេងទៀត ប្រាកដជាមានគំនិតសាងសង់អគារសម្រាប់ព្រះសង្ឃដូចគ្នាជាក់ជាមិនខាន។
លោក ផាយ ឡេង អភិបាលនៃគណៈអភិបាលស្រុកបាកាន បានចាត់ទុកថា ការជួយសាងសង់អគារគង់សម្រាកព្យាបាលអាពាធរបស់ព្រះសង្ឃ ទុកក្នុងមន្ទីរពេទ្យបង្អែកបាកាននាពេលនេះ គឺជាទង្វើរមនុស្សធម៌សុទ្ធសាធ និងជាគំរូមួយដ៏ល្អ ក្នុងវិស័យពុទ្ធសាសនា ព្រមទាំងបានចូលរួមចំណែកជាមួយរាជរដ្ឋាភិបាល ក្នុងការលើកកម្ពស់វិស័យសុខាភិបាលនៅកម្ពុជា។ លោកក៏សូមអំពាវបន្ថែម ដល់សប្បុរសជនទាំងអស់ មេត្តារួមចំណែកជួយកសាងអគារថ្មីនេះ ព្រោះកំពុងខ្វះខាតថវិកាសាងសង់ ដើម្បីឱ្យអគារនេះ ក្លាយជាប្រយោជន៍ដល់ព្រះសង្ឃ ក្នុងមូលដ្ឋានស្រុកបាកាន៕

(កំពត)៖ លោក ប៉ិល កុសល អភិបាលរងខេត្តកំពត ដឹកនាំមន្ត្រីជំនាញពាក់ព័ន្ធ ដោយសហការជាមួយក្រុមហ៊ុនលោកឧកញ៉ា សូ ងួន ចុះធ្វើការផ្សព្វផ្សាយ ស.ជ.ណ លេខ៤៣១/២០ របស់រដ្ឋបាលខេត្តកំពត ស្ដីពី «ការជំរុញទប់ស្កាត់ការកាប់រានទន្ទ្រានយកដី ដោយខុសច្បាប់ នៅក្នុងតំបន់ការពារធម្មជាតិ តំបន់អភិរក្ស តំបន់សហគមន៍ ដីគម្របព្រៃឈើ និងដីសម្បទានសេដ្ឋកិច្ច ក្នុងភូមិសាស្ត្រខេត្តកំពត» នៅថ្ងៃទី០៤ ខែកញ្ញា ឆ្នាំ២០២០។
ថ្លែងក្នុងឱកាសនោះ លោក ប៉ិល កុសល បានណែនាំ និងសំណូមពរដល់ប្រជាពលរដ្ឋទាំងអស់ ដែលបានចូលទៅកាប់រុករានទន្ទ្រានយកដីរដ្ឋ ដោយខុសច្បាប់ ដើម្បីធ្វើជាកម្មសិទ្ធិរបស់ខ្លួននោះ ក្នុងបណ្តាតំបន់ហាមឃាត់ខាងលើ ពិសេសក្នុងតំបន់ក្រុមហ៊ុនលោកឧកញ៉ា សូ ងួន ដែលទទួលសិទ្ធិកាន់កាប់ពីដីកម្មសិទ្ធិ សាធារណៈរបស់ក្រសួងកសិកម្ម រុក្ខាប្រមាញ់ និងនេសាទ ត្រូវដកខ្លួនចេញជាបន្ទាន់ ជៀសវាងពាក់ព័ន្ធ ប្រឈមនឹងផ្លូវច្បាប់ជាពិសេសអ្នកញុះញង់ និងមេខ្យល់ដែលនៅពីក្រោយប្រជាពរដ្ឋទាំងអស់នោះ បើមិនដូច្នោះទេ អាជ្ញាធរស្ថាប័នពាក់ព័ន្ធដែលមានសមត្ថកិច្ច នឹងត្រូវចាក់ការអនុវត្តតាមវិធីច្បាប់។
បន្ថែមពីនេះ លោកអភិបាលរងខេត្តកំពត ក៏បានសំណូមពរដល់ប្រជាពលរដ្ឋទាំងអស់ សូមកុំជឿតាមការញុះញង់ អូសទាញរបស់មេខ្យល់ ឬជនខិលខូចមួយចំនួន ដែលឆ្លៀតឱកាសកេងយកផលប្រយោជន៍ ឬកេងចំណេញពីបញ្ហាដីធ្លី។
លោក ប៉ិល កុសល ជំរុញឲ្យរដ្ឋបាល ក្រុង ស្រុក និងមន្ទីរពាក់ព័ន្ធ ត្រូវពិនិត្យស្រាវជ្រាវរកមុខសញ្ញាមេខ្លោង ដែលញុះញង់ឲ្យប្រជាពលរដ្ឋចូលទន្ទ្រានកាន់កាប់ ដីរដ្ឋ និងដីឯកជនរបស់រដ្ឋ ជាពិសេសនៅក្នុងតំបន់ក្រុមហ៊ុនលោកឧកញ៉ា សូ ងួន នាំយកមកផ្ដន្ទាទោសតាមផ្លូវច្បាប់ផងដែរ៕
(រតនគិរី)៖ ដោយអនុវត្តតាមការណែនាំរបស់ក្រសួងសុខាភិបាល និងបញ្ជាផ្ទាល់ពីលោកវេជ្ជបណ្ឌិត អ៊ុង រតនា ប្រធានមន្ទីរសុខាភិបាលខេត្តរតនគិរី ដែលបានចាត់មន្ត្រីចត្តាឡីស័កប្រចាំការ២៤ម៉ោង លើ២៤ម៉ោង នៅច្រកទ្វារអន្តរជាតិអូរយ៉ាដាវ នៅព្រឹកថ្ងៃ៥ ខែកញ្ញា ឆ្នាំ២០២០នេះ កម្មករជំនាញជនជាតិវៀតណាម៤៥នាក់ (ស្រី១នាក់) ត្រូវបានវាស់កំដៅ និងយកសំណាកទៅពិសោធន៍ នៅប៉ាស្ទ័រភ្នំពេញ។ នេះជាការបញ្ជាក់ឲ្យដឹងពីលោកវេជ្ជបណ្ឌិត អេង គុណវុឍ ប្រធានការិយាល័យគ្រប់គ្រង និងបង្ការជំងឺឆ្លងនៃមន្ទីរសុខាភិបាលខេត្តរតនគិរី។
លោកថា កម្មករបច្ចេកទេសជនជាតិវៀតណាមទាំងអស់ មុនចូលមកស្រុកខ្មែរ ត្រូវមានសៀវភៅការងារហើយបណ្ណត្រួតពិនិត្យសុខភាពមុន៧២ម៉ោងរួចម្តងហើយ។ លុះមកដល់ច្រកទ្ធារ អន្តរជាតិអូរយ៉ាដាវ ដើម្បីបន្តទៅធ្វើការងារក្នុងក្រុមហ៊ុនចំការកៅស៊ូម៉ាងយ៉ាងខេ និងក្រុមហ៊ុនចំការចេកហ័ងអាញ់ ក្នុងខេត្តរតនគិរី មន្ត្រីចត្តាឡីស័កត្រូវវាស់កំដៅ និងយកសំណាក ទៅមន្ទីរពិសោធន៍ប៉ាស្ទ័រភ្នំពេញ។
លោកបញ្ជាក់ទៀតថា ពួកគាត់មុនអនុញ្ញាតឲ្យចូលបំពេញការងារ គឺដាក់ឲ្យដាច់ដោយឡែកពីគ្នាចំនួន១៤ថ្ងៃសិន ដោយមានគ្រូពេទ្យប្រចាំនៅទីនោះតាមដានសុខភាព និងវាស់កំដៅ២ដងក្នុង១ថ្ងៃ រហូតដល់រយៈពេល១៤ថ្ងៃ យកសំណាកពួកគេទៅមន្ទីរពិសោធន៍ប៉ាស្ទ័រ ឃើញលទ្ធផលអវិជ្ជមានម្តងទៀត ទើបអាចទៅបំរើការរៀងៗខ្លួនបាន។
លោកវេជ្ជបណ្ឌិត អេង គុណវុឍ បានបញ្ជាក់ថា មន្ត្រីចត្តាឡីស័កអនុវត្តការងារដោយរលូន គឺមានការសហការល្អពីកម្លាំងនគរបាលអន្តោប្រវេសន៍ កម្លាំងគយ និងមន្ត្រីស្នាក់ការប្រចាំការច្រកទ្ធារអន្តរជាតិអូរយ៉ាដាវផងដែរ៕
(ភ្នំពេញ)៖ ដោយអស់ជំនឿថា «ខ្មោចស្លាប់ហើយអាចរស់ឡើងវិញ» អតីតតំណាងរាស្ត្រ និងមន្ត្រីជាន់ខ្ពស់នៃគណបក្ស ដែលត្រូវបានតុលាការរំលាយចោលបានចាប់ផ្តើម ស្នើសុំសិទ្ធិធ្វើនយោបាយឡើងវិញ ជាបន្តបន្ទាប់ម្តងទៀតហើយ។
លោក សុន ឆ័យ អតីតអ្នកតំណាងរាស្ត្រមណ្ឌលភ្នំពេញ និងអតីតមន្ត្រីបក្សនេះពីររូបទៀតគឺលោក តាន គឹមឈន និងវ៉ា សាម៉ុន បានទទួលសិទ្ធិធ្វើនយោបាយឡើងវិញហើយ តាមរយៈព្រះរាជក្រឹត្យរបស់ព្រះមហាក្សត្រចុះថ្ងៃទី ៣ ខែកញ្ញានេះ តាមសំណើរដែលពួកគេបានសុំ។ នេះគឺជាការកំរើកជាថ្មីនៃចលនា សុំសិទ្ធិធ្វើនយោបាយឡើងវិញ រលកទី២បន្ទាប់ពីបានស្ងប់ស្ងាត់អស់មួយរយៈ មកក្រោមគំនាបនយោបាយលាបពណ៌របស់មេបក្សជ្រុលនិយម។
ការកំរើកឡើងវិញលើកនេះ ទំនងជាអាចមានទ្រង់ទ្រាយធំពីព្រោះតាមប្រភពព័ត៌មាន ដែលអ្នកនយោបាយតុកាហ្វេទទួលបាន មានអតីតអ្នកតំណាងរាស្ត្រ និងមន្ត្រីអតីតបក្សសង្គ្រោះជាតិផ្សេងៗទៀតក៏កំពុងរៀបចំជើងព្រួល ដើម្បីដាក់ពាក្យសុំសិទ្ធិធ្វើនយោបាយឡើងវិញ នាពេលខាងមុខនេះដែរ។
ទន្ទឹមនឹងនេះ ពួកគេក៌កំពុងត្រៀមលក្ខណៈក្នុងការបង្កើតគណបក្សប្រឆាំងថ្មី ដែលមិនអាស្រ័យលើលោក សម រង្ស៊ី ទៀតឡើយ។ បើនិយាយឲ្យចំ ពេលនេះ សម រង្ស៊ី នៅសល់តែសំបកខ្លួន និងមនុស្សហែហមមួយដំបរស្វា ដែលសុទ្ធសឹងតែមានទោសជាប់ខ្លួនផង និងមានដីកាចាប់ខ្លួនផងតែប៉ុណ្ណោះ ។ ហើយក្រៅពីនោះ ពួកគេបាននិងកំពុងនាំគ្នារត់ចោលមេបក្សដ៏មហាកំសាករូបនេះសឹងតែអស់ទៅហើយ។
មានមូលហេតុច្រើនយ៉ាងដែលជំរុញឲ្យអតីតអ្នកតំណាងរាស្ត្រ និងមន្ត្រីជាន់ខ្ពស់អតីតបក្សប្រឆាំងនាំគ្នាចាកចេញពី សម រង្ស៊ី ហើយមកសុំសិទ្ធិធ្វើ នយោបាយឡើងវិញ៖
មូលហេតុទី១៖ ពួកគេពិតជាអស់ជំនឿនិងអស់សង្ឃឹមមែនទែនហើយថា ខ្មោចបក្សដែលរលាយទៅហើយនោះអាច រស់ឡើងវិញ។អស់រយៈពេលជិត៣ឆ្នាំហើយ ដែលពួកគេទន្ទឹងរង់ចាំការរស់ឡើងវិញ នៃអតីតគណបក្សរបស់ខ្លួនទៅតាមការឃោសនាអកុសលរបស់លោក សម រង្ស៊ី។ ប៉ុន្តែ រហូតមកទល់ពេលនេះ ពួកគេមើលមិនបានឃើញនូវពន្លឺអ្វីសូម្បីតែបន្តិច។ ផ្ទុយទៅវិញ ក្តីសង្ឃឹមកាន់តែងងឹតសូន្យសុងជាងមុន ទៅទៀតបន្ទាប់ពីបានឃើញថា រដ្ឋាភិបាលដឹកនាំដោយគណបក្សប្រជាជនកម្ពុជា និងដែលមានសម្តេច ហ៊ុន សែន ជានាយករដ្ឋមន្ត្រីកាន់តែមានប្រជាប្រិយភាពទាំងនៅក្នុងផ្ទៃប្រទេស ទាំងនៅលើឆាក អន្តរជាតិជាពិសេសបន្ទាប់ពីកម្ពុជាទទួលបានជោគជ័យ ក្នុងការទប់ស្កាត់ការឆ្លងរាលដាលជំងឺកូវីដ ១៩។
មូលហេតុទី២៖ ទន្ទឹងនឹងប្រជាប្រិយភាពរបស់រដ្ឋាភិបាល នាយករដ្ឋមន្ត្រី ហ៊ុន សែន កាន់តែមានប្រជាប្រិយភាពខ្លាំងឡើងៗ កម្លាំងប្រឆាំងដឹកនាំដោយ សម រង្ស៊ី ឯណោះវិញកាន់តែចុះខ្សោយនិងកាន់តែ ដុនដាបពីមួយឆ្នាំទៅមួយឆ្នាំដោយសារការបែកបាក់ផ្ទៃក្នុងផង និងដោយសារភាពកម្សោយ នៃនយោបាយរបស់ លោក សម រង្ស៊ី ដែលធ្វើឲ្យរាល់ផែនការ របស់ខ្លួនបរាជ័យជាបន្តបន្ទាប់ផង។
បរាជ័យទឹក ចុងក្រោយនិង យ៉ាងអាម៉ាស់បំផុតរបស់ សម រង្ស៊ី គឺផែនការវិលចូលស្រុកវិញ កាលពីថ្ងៃទី ៩ វិច្ឆិកា ឆ្នាំ ២០១៩ដែលគេអាចនិយាយបានថា ការបរាជ័យនេះធ្វើឲ្យ សម រង្ស៊ី អស់ក្រេឌិតរលីង ឬនិយាយតាមបែបផ្សេងគឺចាញ់អស់រលីងពីខ្លួន។
មូលហេតុទី៣៖ ការរំពឹងទៅលើ សហគមន៍អន្តរជាតិជួយអន្តរាគមន៍ ដើម្បីប្រោសគណបក្សដែលស្លាប់ឲ្យរស់ឡើងវិញ ទៅតាមការឃោសនា របស់ សម រង្ស៊ី បានផុតរលត់ទៅហើយ។
នរណាក៏បានឃើញដែរថា សហគមន៍អន្តរជាតិនៅតែបន្តធ្វើការយ៉ាងជិតស្និទ្ធជាមួយរដ្ឋាភិបាលក្រុងភ្នំពេញជាពិសេសពួកគេកាន់តែ សហការជិតស្និទ្ធជាមួយកម្ពុជាថែមទៀតក្នុងដំណាក់កាលកូវីដ ១៩ ។ ម៉្យាងទៀត ក្នុងពេលដែល មានការប្រជែងគ្នាកាន់តែខ្លាំងនិងស្រួចស្រាវឡើងរវាងមហាអំណាចដើម្បីដណ្តើមឥទ្ធិពលនិងផលប្រយោជន៍ ភូមិសាស្ត្រនយោបាយ កម្ពុជា បានក្លាយជា «កូនក្រមុំ» ដែល ពួកគេនាំគ្នាមកចែចូវចង់ដណ្តឹងមិនដាច់ពោលគឺ «ហាងឆេងនាយករដ្ឋមន្រ្តី ហ៊ុន សែន កាន់តែឡើងថ្លៃខ្ពស់ជាងមុនឆ្ងាយណាស់» ។
មូលហេតុទី៤៖ ពេលវេលានៃការបោះឆ្នោតទាំងថ្នាក់មូលដ្ឋាននិងថ្នាក់ជាតិកាន់តែខិតចូល មកដល់ហើយ។ ដូច្នេះ ការ«ទន្ទឹងរង់ចាំខ្មោចដែលស្លាប់ហើយរស់ឡើងវិញ មិនខុសពីផ្កាប់បំពង់រង់ចាំទឹកភ្លៀងទាំងកណ្តាលខែចែតនោះឡើយ»។ហើយប្រសិនបើពួកគេរង់ចាំបន្តទៀត អ្វីៗនឹងហួសពេលជាមិនខានឡើយ។
សូមកុំភ្លេចថា គេត្រូវរង់ចាំរយៈ ពេល ៥ឆ្នាំទើបមានការ បោះឆ្នោតម្តង។ ដូច្នេះ ការខកខានមិនបានចូលរួមបោះឆ្នោតឃុំសង្កាត់ឆ្នាំ ២០២២ និងការបោះឆ្នោតសភា ឆ្នាំ ២០២៣ ខាងមុខនេះស្មើនឹងខាតពេលជិត ១០ឆ្នាំឯណោះគិត ចាប់តាំងពីបក្សប្រឆាំងជ្រុលនិយមត្រូវបានរំលាយ។
មូលហេតុទាំងអស់នេះហើយ ដែលធ្វើឲ្យអតីតតំណាងរាស្ត្រនិងមន្ត្រីជាន់ខ្ពស់ រួមទាំងសកម្មជនអតីតបក្សប្រឆាំងសម្រេចចិត្តបោះបង់ សម រង្ស៊ីចោល ហើយវិលមកធ្វើនយោបាយតាមឆន្ទៈរបស់ខ្លួន និងតាមផ្លូវរបស់ខ្លួនវិញ។
មកដល់ត្រង់ចំណុចនេះ គេអាច និយាយបានថា «ចប់ហើយជំនាន់នយោបាយ សម រង្ស៊ី, ចប់ហើយក្តីសង្ឃឹមថា ខ្មោច អាចរស់ឡើងវិញ, ចប់ហើយការស្រមើស្រមៃថា បរទេសអាចគាបសង្កត់រដ្ឋាភិបាលភ្នំពេញអោយយកអធិប្បតេយ្យជាតិទៅដូរជាមួយជំនួយ និងចប់ហើយគំនាបនយោបាយនៃការលាបពណ៌ដែលសាបព្រួសដោយ សម រង្ស៊ី»។
ពីពេលនេះតទៅ មានតែខ្មែរខ្លួនឯងទេដែលត្រូវជួយខ្លួនឯង និងត្រូវដោះស្រាយបញ្ហាដោយខ្លួនឯង។ មានតែការ សម្រេចចិត្តតាមឆន្ទៈរបស់ខ្លួនឯងទេទើបអាចឈានទៅ សម្រេចគោលដៅរបស់ខ្លួន បាន។ នេះគឺជាដើមចមនៃការកំរើកជាថ្មីនៃចលនាសុំសិទ្ធិធ្វើនយោបាយឡើងវិញដែលជារលក ទី២ ក្នុងចំណោមអ្នកធ្លាប់គាំទ្រសម រង្ស៊ី។
ការបន្តជីវិតនយោបាយនៅលើ សង្វៀននយោបាយស្របច្បាប់តាមរយៈការសុំសិទ្ធិធ្វើនយោបាយឡើងវិញ ដោយរំដោះខ្លួនចេញពីគំនាប នយោបាយលាបពណ៌គឺជាជំរើសដ៏វៃឆ្លាតនិងពោរពេញដោយឱកាស។ ផ្ទុយទៅវិញ ការ បន្តស្ថិតនៅក្រោមគំនាប នយោបាយរបស់ សម រង្ស៊ី គឺមិនខុសពីការដុតបំផ្លាញឱកាស សម្រាប់ខ្លួនឯងចោលដោយឥតប្រយោជន៍នោះឡើយព្រោះ «ខ្មោចមិនអាចរស់ឡើងវិញបានឡើយ» ៕
ដោយ៖ អ្នកនយោបាយតុកាហ្វេ

(ភ្នំពេញ)៖ លោកស្រីកិត្តិសង្គហបណ្ឌិត ម៉ែន សំអន ឧបនាយករដ្ឋមន្រ្តី រដ្ឋមន្រ្តីក្រសួងទំនាក់ទំនងជាមួយរដ្ឋសភា-ព្រឹទ្ធសភា និងអធិការកិច្ច បានអំពាវនាវឲ្យប្រជាពលរដ្ឋទាំងអស់គ្នា ចូលរួមគោរព និងអនុវត្តឲ្យបានខ្ជាប់ខ្ជួននូវគោលការណ៍រក្សាគម្លាតសង្គម រក្សាអនាម័យឲ្យបានល្អ រួមជាមនួយនឹងវិធានការនានា ដែលបានកំណត់របស់ក្រសួងសុខាភិបាល ដោយត្រូវបន្តរក្សាការប្រុងប្រយ័ត្នខ្ពស់ ក្នុងការបង្ការ និងការពារនូវការឆ្លងរីករាលដាលនៃជំងឺកូវីដ១៩ នៃរលកទី២ ខណៈពេលដែលពិភពលោកកំពុងប្រឈមមុខនឹងការរាត្បាតយ៉ាងខ្លាំងដោយសារជម្ងឺដ៏កាចសាហាវមួយនេះ។
ការថ្លែងនេះខណៈលោកស្រី រួមជាមួយឧកញ៉ា អ៉ឹង ស៊ីស្រ៊ន និងមន្រ្តីរាជការ និងពុទ្ធបរិស័ទចំណុះជើងវត្ត បានអញ្ជើញចូលរួមវេនកាន់បិណ្ឌទី៣ នៅវត្តវិហារសំណរ ស្ថិតក្នុងភូមិវិហារហ្លួង ឃុំវិហារហ្លួង ស្រុកពញាឮ ខេត្តកណ្ដាល នាព្រឹកថ្ងៃសៅរ៍ ៣រោច ខែភទ្របទ ឆ្នាំជូត ទោស័ក ព.ស. ២៥៦៤ ត្រូវនឹងថ្ងៃទី៥ ខែកញ្ញា ឆ្នាំ២០២០។
ពិធីបុណ្យកាន់បិណ្ឌភ្ជុំបិណ្ឌនេះ ត្រូវបានប្រជាពលរដ្ឋខ្មែរជាពុទ្ធសាសនិកជនប្រារព្ធឡើងក្នុងគោលបំណង ដើម្បីរៀបចំសង្ឃភត្តទំនុកបម្រុងដល់ព្រះសង្ឃក្នុងរដូវវស្សាពីព្រោះរដូវនេះមានភ្លៀងធ្លាក់បង្ក ឲ្យមានការលំបាកដល់ព្រះសង្ឃក្នុងការនិមន្តបិណ្ឌបាត្រ។ ម្យ៉ាងទៀត ក៏ដើម្បីឧទ្ទិសកុសលដល់វិញ្ញាណក្ខន្ធបុព្វការីជនរបស់ពួកគាត់ឲ្យបានទៅកាន់សុគតិភពផងដែរ។
ក្នុងពិធីបុណ្យកាន់បិណ្ឌវេនទី៣ នៅវត្តវិហារសំណរ និងពុទ្ធបរិស័ទទាំងអស់ បាននាំយកចង្ហាន់ទេយ្យទានផ្សេងៗទៅវេរប្រគេនដល់ព្រះសង្ឃ ដើម្បីឧទ្ទិសកុសលដល់បុព្វការីជនដែលបានចែកឋាន ទៅកាន់បរៈលោកខាងមុខ ក៏ដូចជា ឧទ្ទិសកុសលដល់វិញ្ញាណក្ខន្ធបុព្វបុរសស្នេហាជាតិទាំងអស់ បានមកទទួលយកកុសលផលបុណ្យតាមជំនឿបែបព្រះពុទ្ធសាសនាដែលជាសាសនារបស់រដ្ឋ។
ឆ្លៀតក្នុងឱកាសនោះ លោកស្រីកិត្តិសង្គហបណ្ឌិត បានលើកឡើងថា បច្ចុប្បន្នដោយសារប្រទេសជាតិ មានសុខសន្តិភាព មានស្ថេរភាពនយោបាយល្អប្រសើរ ក្រោមការដឹកនាំរបស់ប្រមុខ រាជរដ្ឋាភិបាលកម្ពុជា គឺសម្ដេចតេជោ ហ៊ុន សែន នាយករដ្ឋមន្ត្រី ដែលតែងតែបានខិតខំបំពេញតាមបំណងប្រាថ្នារបស់ប្រជាពលរដ្ឋលើគ្រប់វិស័យទាំងវិស័យអាណាចក្រ និងពុទ្ធចក្រ និងដោះស្រាយរាល់បញ្ហាប្រឈមនានារបស់ប្រជាពលរដ្ឋ សំដៅធ្វើយ៉ាងណាឲ្យពួកគាត់មានសេចក្តីសុខសុភមង្គលរីកចម្រើនទៅមុខទៀតដល់កូនចៅជំនាន់ក្រោយ និងបានជួយលើកស្ទួយជីវភាព របស់ប្រជាពលរដ្ឋឲ្យបានប្រសើរឡើង ដូច្នេះហើយទើបពួកគាត់អាចមានលទ្ធភាពធនធានគ្រប់គ្រាន់ក្នុងការធ្វើបុណ្យទានផ្សេងៗ។
គួរបញ្ជាក់ថា ពិធីបុណ្យកាន់បិណ្ឌភ្ជុំបិណ្ឌ គឺជាពិធីបុណ្យប្រពៃណីជាតិបែបព្រះពុទ្ធសាសនាដ៏ធំមួយនៅក្នុងព្រះរាជាណាចក្រកម្ពុជា។ នៅក្នុងឆ្នាំនេះពិធីបុណ្យកាន់បិណ្ឌភ្ជុំបិណ្ឌ ត្រូវបានប្រារព្ធឡើងចាប់ពីថ្ងៃ ១រោច ដល់ថ្ងៃ ១៥រោច ខែភទ្របទ ឆ្នាំជូតទោស័ក ព.ស ២៥៦៤ ត្រូវនឹងថ្ងៃទី០៣ ដល់ថ្ងៃទី១៧ ខែកញ្ញា ឆ្នាំ២០២០។
លោកស្រីកិត្តិសង្គហបណ្ឌិត ម៉ែន សំអន អញ្ជើញចូលរួមវេនកាន់បិណ្ឌវេនទី៣ វត្តវិហារសំណរ ស្ថិតក្នុងស្រុក ពញាឮ ខេត្ត កណ្ដាល
(កណ្តាល) ៖ លោកស្រីកិត្តិសង្គហបណ្ឌិត ម៉ែន សំអន ឧបនាយករដ្ឋមន្រ្តី រដ្ឋមន្រ្តីក្រសួងទំនាក់ទំនងជាមួយរដ្ឋសភា-ព្រឹទ្ធសភា និងអធិការកិច្ច រួមជាមួយឧកញ៉ា អ៉ឹង ស៊ីស្រ៊ន និងមន្រ្តីរាជការ និងពុទ្ធបរិស័ទចំណុះជើងវត្ត បានអញ្ជើញចូលរួមវេនកាន់បិណ្ឌទី៣ នៅវត្តវិហារសំណរ ស្ថិតក្នុងភូមិ វិហារហ្លួង ឃុំ វិហារ ហ្លួង ស្រុក ពញាឮ ខេត្ត កណ្ដាល នាព្រឹកថ្ងៃសៅរ៍ ៣រោច ខែភទ្របទ ឆ្នាំជូត ទោស័ក ព.ស. ២៥៦៤ ត្រូវនឹងថ្ងៃទី៥ ខែកញ្ញា ឆ្នាំ២០២០។
ពិធីបុណ្យកាន់បិណ្ឌភ្ជុំបិណ្ឌនេះ ត្រូវបានប្រជាពលរដ្ឋខ្មែរជាពុទ្ធសាសនិកជនប្រារព្ធឡើងក្នុងគោលបំណងដើម្បីរៀបចំសង្ឃភត្តទំនុកបម្រុងដល់ព្រះសង្ឃក្នុងរដូវវស្សា ពីព្រោះរដូវនេះមានភ្លៀងធ្លាក់បង្កឲ្យមានការលំបាកដល់ព្រះសង្ឃក្នុងការនិមន្តបិណ្ឌបាត្រ។ ម្យ៉ាងទៀតក៏ដើម្បីឧទ្ទិសកុសលដល់វិញ្ញាណក្ខន្ធបុព្វការីជនរបស់ពួកគាត់ឲ្យបានទៅកាន់សុគតិភពផងដែរ។
ក្នុងពិធីបុណ្យកាន់បិណ្ឌវេនទី៣ នៅវត្តវិហារសំណរ និងពុទ្ធបរិស័ទទាំងអស់ បាននាំយកចង្ហាន់ទេយ្យទានផ្សេងៗទៅវេរប្រគេនដល់ព្រះសង្ឃ ដើម្បីឧទ្ទិសកុសលដល់បុព្វការីជនដែលបានចែកឋានទៅកាន់បរៈលោកខាងមុខ ក៏ដូចជាឧទ្ទិសកុសលដល់វិញ្ញាណក្ខន្ធបុព្វបុរសស្នេហាជាតិទាំងអស់ បានមកទទួលយកកុសលផលបុណ្យតាមជំនឿបែបព្រះពុទ្ធសាសនាដែលជាសាសនារបស់រដ្ឋ ។
ឆ្លៀតក្នុងឱកាសនោះ លោកស្រីកិត្តិសង្គហបណ្ឌិត បានលើកឡើងថា បច្ចុប្បន្នដោយសារប្រទេសជាតិ មានសុខសន្តិភាព មានស្ថេរភាពនយោបាយល្អប្រសើរ ក្រោមការដឹកនាំរបស់ប្រមុខរាជរដ្ឋាភិបាលកម្ពុជា គឺសម្ដេចអគ្គមហាសេនាបតីតេជោ ហ៊ុន សែន នាយករដ្ឋមន្ត្រីដែលតែងតែបានខិតខំបំពេញតាមបំណងប្រាថ្នារបស់ប្រជាពលរដ្ឋលើគ្រប់វិស័យទាំងវិស័យអាណាចក្រ និងពុទ្ធចក្រ និងដោះស្រាយរាល់បញ្ហាប្រឈមនានារបស់ប្រជាពលរដ្ឋ សំដៅធ្វើយ៉ាងណាឲ្យពួកគាត់មានសេចក្តីសុខសុភមង្គលរីកចម្រើនទៅមុខទៀតដល់កូនចៅជំនាន់ក្រោយ និងបានជួយលើកស្ទួយជីវភាពរបស់ប្រជាពលរដ្ឋឲ្យបានប្រសើរឡើង ដូច្នេះហើយទើបពួកគាត់អាចមានលទ្ធភាពធនធានគ្រប់គ្រាន់ក្នុងការធ្វើបុណ្យទានផ្សេងៗ។
គួរបញ្ជាក់ថា ពិធីបុណ្យកាន់បិណ្ឌភ្ជុំបិណ្ឌគឺជាពិធីបុណ្យប្រពៃណីជាតិបែបព្រះពុទ្ធសាសនាដ៏ធំមួយនៅក្នុងព្រះរាជាណាចក្រកម្ពុជា។ នៅក្នុងឆ្នាំនេះពិធីបុណ្យកាន់បិណ្ឌភ្ជុំបិណ្ឌត្រូវបានប្រារព្ធឡើងចាប់ពីថ្ងៃ ១រោច ដល់ថ្ងៃ ១៥រោច ខែភទ្របទ ឆ្នាំជូតទោស័ក ព.ស ២៥៦៤ ត្រូវនឹងថ្ងៃទី០៣ ដល់ថ្ងៃទី១៧ ខែកញ្ញា ឆ្នាំ២០២០។
ជាចុងក្រោយ លោកស្រីកិត្តិសង្គហបណ្ឌិត រួមជាមួយពុទ្ធបរិស័ទចំណុះជើងវត្តក៏បានអញ្ជើញរាប់បាត្រ និងវេរភទហារដល់ព្រះសង្ឃជាកិច្ចបង្ហើយបុណ្យផងដែរ៕
(កំពង់ចាម)៖ លោក វេង សាខុន ប្រធានក្រុមការងាររាជរដ្ឋាភិបាល និងជាប្រធានក្រុមការងារគណបក្ស ចុះមូលដ្ឋានស្រុកតំបែរ ខេត្តត្បូងឃ្មុំ ស្រុកកំពង់សៀម និងស្រុកជើងព្រៃ ខេត្តកំពង់ចាម និងលោក អ៊ុន ចាន់ដា អភិបាលខេត្តកំពង់ចាម បានអញ្ជើញមកសម្ពោធដាក់ឲ្យប្រើប្រាស់ជាផ្លូវការ ស្នាក់ការគណបក្សប្រជាជនកម្ពុជា ឃុំអូរស្វាយ ស្រុកកំពង់សៀម។
ពិធីនេះ មានការចូលរួមពីលោកប្រធាន អនុប្រធានក្រុមការងារចុះជួយស្រុក ឃុំ អភិបាលស្រុក សមាជិកក្រុមប្រឹក្សាស្រុក និងសមាជិកសមាជិកា យ៉ាងច្រើនកុះករ នាព្រឹកថ្ងៃទី០៥ ខែកញ្ញា ឆ្នាំ២០២០នេះ។
លោក ប៊ិន ឡាដា អភិបាលស្រុក បានរាយការណ៍ជូនអង្គពិធីជ្រាប ដោយសង្ខេបអំពីបច្ចុប្បន្នភាព នៃស្ថានភាពជារួមរបស់ស្រុក និងដោយឡែកឃុំអូរស្វាយរួចមក លោក ចាន់ សាវុឌ្ឍ រដ្ឋលេខាធិការ ជាប្រធានក្រុមការងារឃុំអូរស្វាយ បានរាយការណ៍ជូនអង្គពិធីជ្រាប អំពីសកម្មភាពរបស់គណបក្ស ក្នុងរយៈពេលកន្លងមក និងដំណើរការសាងសង់ស្នាក់ការ ដែលបានចំណាយថវិកាសរុបជាង៤០,០០០ដុល្លារ ហើយលោកបានថ្លែងអំណរគុណ ដល់លោកឧត្តមសេនីយ៍ទោ សោ សាវឿន និងលោកស្រី ដែលបានបរិច្ចាគទីតាំងដីសាងសង់អគារនេះផងដែរ។
នាឱកាសនេះ លោកអភិបាល អ៊ុន ចាន់ដា មានចំណាប់អារម្មណ៍ផងដែរ អំពីសភាពការណ៍ជារួមនៅទូទាំងខេត្ត ទាំងវិស័យអាណាចក្រ និងពុទ្ធចក្រ និងដោយឡែក សកម្មភាពគណបក្ស ក្នុងរយៈពេលកន្លងមក។
បន្ទាប់មក លោកប្រធានក្រុមការងារ បានធ្វើការសំណេះសំណាល ជាមួយអង្គពិធីដោយបានពាំនាំនូវការផ្តាំផ្ញើសាកសួរសុខទុក្ខ ពីសម្តេចតេជោនាយករដ្ឋមន្រ្តី សម្តេចកិត្តិព្រឹត្តបណ្ឌិត ដែលសម្តេចតែងតែគិតគូពីសុខទុក្ខ បញ្ហាជីវភាពរបស់បងប្អូនគ្រប់ពេលវេលា ហើយសម្តេចបានជូនពរ ឲ្យបងប្អូនប្រជាពលរដ្ឋ ជួបតែពុទ្ធពរទាំង៤ ប្រការកុំបីឃ្លៀងឃ្លាតឡើយ។
ភ្ជាប់ទៅនឹងសមិទ្ធផលថ្មីនេះ ដែលនឹងដាក់សម្ពោធឲ្យប្រើប្រាស់ជាផ្លូវការ ចាប់ពីថ្ងៃនេះតទៅ លោកប្រធានក្រុមការងារ បានថ្លែងអំណរគុណ និងវាយតម្លៃខ្ពស់ចំពោះ លោកប្រធាន អនុប្រធាន សមាជិកក្រុមការងារឃុំ និងសប្បុរសជន អាជ្ញាធរមូលដ្ឋាន ដែលមានស្មារតីលះបង់យ៉ាងធំធេងទាំងកាយចិត្ត និងបរិច្ចាគថវិកាផ្ទាល់ខ្លួន រួមគ្នាកសាងស្នាក់ការនេះឡើង ស្របពេលដែលសមាជិក សមាជិកាគណបក្សត្រូវការប្រើប្រាស់ ជាពហុប្រយោជន៍យ៉ាងចាំបាច់។
ឆ្លៀតយកឱកាសនេះ លោកប្រធានក្រុមការងារ វេង សាខុន បានធ្វើការសំណេះសំណាល ជាមួយអង្គពិធីអំពីដំណើរការវិវឌ្ឍន៍រីកចម្រើន សុខសន្តិភាព ស្ថិរភាពនយោបាយ សន្តិសុខស្បៀង និងជាពិសេសការអនុវត្តន៍អនុសាសន៍របស់សម្តេចតេជោ ហ៊ុន សែន ប្រធានគណបក្សប្រជាជនកម្ពុជា និងជានាយករដ្ឋមន្រ្តី បានណែនាំឲ្យប្រជាពលរដ្ឋ និងជាពិសេសក្រសួងកសិកម្ម រុក្ខាប្រមាញ់ និងនេសាទ ឲ្យខិតខំបង្កើនចលនាអភិវឌ្ឍវិស័យកសិកម្ម ឲ្យកាន់តែសកម្មថែមទៀត ដើម្បីបង្កើន និងពង្រឹងភាពម្ចាស់ការក្នុងការផលិត ធានាសន្តិសុខស្បៀង ការផ្គត់ផ្គង់ទីផ្សារ ការបង្កើតឱកាសការងារ តាមរយៈការចិញ្ចឹមត្រី-កង្កែប ជាលក្ខណគ្រួសារក្នុងក្របខណ្ឌ បច្ចេកទេសសមស្របសាមញ្ញ ដោយប្រើប្រាស់រយៈពេលខ្លី ចំណាយដើមទុនតិច ទទួលបានផលច្រើន រក្សាបាននូវស្ថានភាពជីវភាពប្រក្រតី តាមគន្លងថ្មីក្នុងអំឡុងពេល នៃការរីករាលដាលនៃជំងឺឆ្លងកូវីដ-១៩។
លោកបានបញ្ជាក់ជូនថា ក្រោមការដឹកនាំប្រកបដោយគតិបណ្ឌិតរបស់រាជរដ្ឋាភិបាល បានខិតខំប្រឹងប្រែងយកអស់កំលាំងកាយចិត្ត ប្រាជ្ញាស្មារតីដឹកនាំប្រទេស ប្រកបដោយឆន្ទៈ និងឧត្តមគតិធ្វើយ៉ាងណារក្សាបាននូវសុខសន្តិភាពបានយ៉ាងរឹងមាំ បន្តជំរុញការអភិវឌ្ឍន៍ប្រទេស ធានាបាននូវសន្តិសុខស្បៀង ដោយមិនអនុញ្ញាតឲ្យប្រជាពលរដ្ឋណាម្នាក់ស្លាប់ ដោយខ្វះស្បៀងបានឡើយ។
ត្រង់ចំណុចនេះ លោកបានណែនាំឲ្យសមាជិកក្រុមការងារ មន្ទីរកសិកម្ម រុក្ខាប្រមាញ់ និងនេសាទ អាជ្ញាធរមូលដ្ឋាន ត្រូវតែបន្តដោយយកចិត្តទុកដាក់ ឈរលើស្មារតី ទទួលខុសត្រូវ អនុវត្តអនុសាសន៍របស់សម្តេចតេជោឲ្យមានប្រសិទ្ធភាពខ្ពស់ ហើយត្រូវបន្តចលនា ចុះជាប់មូលដ្ឋានឲ្យកាន់តែសកម្ម ដើម្បីតាមដានការងារ បង្កបង្កើនផល ទទួលយក និងដោះស្រាយបញ្ហាជូនប្រជាជន ឲ្យបានទូលំទូលាយ ទាន់ពេល និងមានប្រសិទ្ធភាព និងត្រូវបន្តរក្សាសុខសន្តិភាព ដើម្បីការអភិវឌ្ឍ ប្រកបដោយចីរភាព និងនិរន្តរភាព។
ជាចុងក្រោយ លោកប្រធានក្រុមការងារជាថ្មីម្តងទៀត បានលើកទឹកចិត្តជំរុញ និងគាំទ្រ ឲ្យប្រធានក្រុមការងារ ចុះជួយឃុំត្រូវយកចិត្តទុកដាក់គិតគូ និងរៀបចំ កសាងស្នាក់ការគណបក្ស ឲ្យបានចប់សព្វគ្រប់មុនឆ្នាំ២០២៣។ លោកក៏បានផ្តាំផ្ញើឲ្យអាជ្ញាធរមូលដ្ឋាន ជួយថែរក្សា ការពារស្នាក់ការនេះ ឲ្យបានគង់វង្សល្អដើម្បីប្រើប្រាស់ ជាពហុប្រយោជន៍តាមការចាំបាច់។
សូមជម្រាបជូនថា នៅទូទាំងស្រុកកំពង់សៀមមាន១៥ឃុំ ក្នុងចំណោមនោះ មាន១០ឃុំ បានសាងសង់ស្នាក់ការគណបក្សរួចរាល់ហើយ ដោយឡែក ៥ឃុំទៀត មិនទាន់មានស្នាក់ការ ក្នុងនោះឃុំខ្លះបានរៀបចំទីតាំងរួចហើយ នៅតែថវិកាដែលមិនទាន់មានលទ្ធភាពគ្រប់គ្រាន់។
នាឱកាសនេះ ក៏មានពិធីជូនប័ណ្ណសរសើរ ដល់សមាជិក សមាជិកា និងសប្បុរសជនចំនួន៦០នាក់ផងដែរ៕
(ភ្នំពេញ)៖ ស្ត្រីជនជាតិកូរ៉េម្នាក់មិនដឹងមានវិបត្តិអ្វីបានសម្រេចចិត្តលោតសម្លាប់ខ្លួនពីលើអាគារនៃសណ្ឋាគារ   ដែលមានទីតាំងស្ថិតនៅតាមផ្លូវលេខ៤១ ភូមិ៥ សង្កាត់ទន្លេបាសាក់ ខណ្ឌចំការមន រាជធានីភ្នំពេញ កាលពីវេលាម៉ោង១២៖៤០នាទីរំលងអធាត្រឈានចូលថ្ងៃទី៥ ខែកញ្ញា ឆ្នាំ២០២០។
សមត្តកិច្ចបានឲ្យដឹងថា ស្ត្រីរងគ្រោះមានឈ្មោះ   ភេទស្រី អាយុ៣២ឆ្នាំ ជាជនជាតិកូរ៉េ និងជាអ្នកទេសចរណ៍ស្នាក់នៅក្នុងសណ្ឋាគារ កើតហេតុខាងលើនេះ។
ប្រភពព័ត៌មានបានឲ្យដឹងថា មុនពេលកើតហេតុមានបុរសជនជាតិកូរ៉េម្នាក់ ត្រូវជាសង្សាររបស់ជនរងគ្រោះបានបាត់នារីរងគ្រោះពីបន្ទប់ក៏ដើររកតែរកមិនឃើញ គេមកសួរសន្តិសុខយាមសណ្ឋាគារ ពេលនោះសន្តិសុខបានប្រាប់ថា មុននេះមានឮសូរសម្លេងធ្លាក់អីចូលក្នុងដីឡូត៌ ដែលជាប់និងសណ្ឋាគារក៏នាំគ្នាទៅមើល ក៏ប្រទះឃើញជនរងគ្រោះ(ស្លាប់) បាត់ទៅហើយដោយគ្មានសម្លៀកបំពាក់នៅជាប់ខ្លួននោះទេ។
សមត្ថកិច្ចនគរបាលខណ្ឌចំការមន និងកម្លាំងជំនាញការិយាល័យបច្ចេកទេសនៃស្នងការរដ្ឋាននគរបាលរាជធានីភ្នំពេញ ចុះមកពិនិត្យក្រោយពីធ្វើការពិនិត្យរួចរាល់ទើបបញ្ជាក់ថា នេះជាករណីធ្វើអត្តឃាតលោតសម្លាប់ខ្លួនឯង។
លុះព្រឹកឡើងថ្ងៃទី០៥ខែឆ្នាំដដែល មាននគរបាលការិយាល័យបច្ចេកទេសកោសល្យវិច្ឆ័យ ស្នងការនគរបាលរាជធានីភ្នំពេញ រួមលោកគ្រូពេទ្យអមសាលាដំបូង ចុះត្រួតពិនិត្យកន្លែងកើតហេតុនិងសព។ ក្នុងនោះបុរសជនជាតិកូរ៉េម្នាក់បានប្រាប់នគរបាលថា ខ្លួននិងជនរងគ្រោះមិត្តស្រីខ្លួន មុនកើតហេតុ១ម៉ោងបានដើរចេញពីបន្ទប់ ចំណែកមិត្តស្រីនៅក្នុងបន្ទប់ម្នាក់ឯងរយៈពេល១ម៉ោង មកដល់ស្រាប់តែគោះទ្វារបន្ទប់គ្មានអ្នកបើកអោយរុញទ្វារជាប់គន្លះ បើកចំហរបានតែបន្តិចលូកដៃបើកខ្លួនឯង តែរកមិនឃើញមិត្តស្រីមិនដឹងបាត់ទៅណា ក្រោយមកបានរត់ចុះមកខាងក្រោមឲ្យសន្តិសុខជួយដើររកទើបឃើញនៅសពនៅក្នុងដីឡូតិ៍ខ្លួនបាក់បែកអស់។
យោងតាមការសន្និដ្ឋានផ្នែកជំនាញករណីអត្តឃាតលោតសម្លាប់ខ្លួនឯង ហើយបច្ចុប្បន្នសពបានយកទៅរក្សាទុកនៅទូររក្សាសពនៅវត្តទឹកថ្លា ដើម្បីទំនាក់ទំនងទៅស្ថានទូតស្វែងរកគ្រួសារជាក្រោយទៀត៕

(ភ្នំពេញ)៖ ប្រមុខរាជរដ្ឋាភិបាល សម្តេចតេជោ ហ៊ុន សែន នាយករដ្ឋមន្ត្រីនៃកម្ពុជា នៅថ្ងៃទី៥ ខែកញ្ញា ឆ្នាំ២០២០នេះ បានអនុញ្ញាតឲ្យបងប្អូនសាសនិកឥស្លាមកម្ពុជា គោរពប្រតិបត្តិថ្វាយបង្គំជំអាត់ ចាប់ពីថ្ងៃសុក្រ ទី១១ ខែកញ្ញា ឆ្នាំ២០២០ខាងមុខនេះ ដោយត្រូវអនុវត្តយ៉ាងខ្ជាប់ខ្ជួនតាមវិធានរបស់ក្រសួងសុខាភិបាល ដូចជា ពាក់ម៉ាស់ វាស់កម្តៅ លាងដៃសម្អាតជាប្រចាំនឹងសាប៊ូ អាល់កុល ឬជែល និងត្រូវរក្សាគម្លាតពីគ្នា ១.៥ម៉ែត្រ។
នេះបើតាមការឱ្យដឹងពីលោកឧកញ៉ាបណ្ឌិត អូស្មាន ហាស្សាន់ ទេសរដ្ឋមន្ត្រីទទួលបេសកកម្មពិសេស បានឱ្យ   ដឹងនៅថ្ងៃនេះ។
លោកឧកញ៉ាបានថ្លែងបន្តថា ទន្ទឹមនឹងការអនុញ្ញាតនេះដែរ សម្ដេចតេជោ ក៏បានបង្គាប់ឱ្យសាសនិកឥស្លាមត្រូវយកកម្រាលថ្វាយបង្គំពីផ្ទះសម្រាប់ប្រើប្រាស់ផ្ទាល់ខ្លួន ហាមក្មេង និងអ្នកដែលមានជំងឺផ្សេងៗ។ ការចាប់ដៃ នៅពេលគោរពគារវកិច្ច ត្រូវជំនួសដោយការលើកដៃ និងនិយាយស្វាគមន៍តាមបែបឥស្លាមវិញ ហើយបែកគ្នាវិញភ្លាមក្រោយបញ្ចប់ការថ្វាយបង្គំប្រមាណ ២០-៣០នាទី។
លោកឧកញ៉ាបញ្ជាក់ទៀតថា បន្ទាប់ពីបានថ្វាយនៅរៀងរាល់ថ្ងៃសុក្រ បាន៤ជំអាត់រួច បងប្អូនសាសនិកឥស្លាម នឹងអាចថ្វាយបង្គំជុំគ្នានៅតាមបណ្តាស៊ូរ៉ាវនានា និងសូមបងប្អូនសាសនិក ឥស្លាមទាំងអស់ ប្រកាន់ឲ្យបានខ្ជាប់ខ្ជួនតាមវិធានរបស់ក្រសួងសុខាភិបាល។
ទន្ទឹមនឹងសារដ៏ខ្ពង់ខ្ពស់នេះ ក្រុមសាសនិកឥស្លាមកម្ពុជាទូទាំងប្រទេស បានសំដែងការអបអរសាទរ និងសប្បាយរីករាយយ៉ាងពន់ពេក ដោយបានប្រមុខរាជរដ្ឋាភិបាលកម្ពុជាសម្ដេចតេជោ ហ៊ុន សែន តែងតែគិតគូយកចិត្តទុកដាក់មកដល់សាសនិកឥស្លាមកម្ពុជា និងបានបើកទូលាយ ព្រមទាំងអនុវត្តន៍បានល្អនូវគោលនយោបាយសុខដុមនីយកម្ម៕

(បន្ទាយមានជ័យ)៖ លោកឧត្ដមសេនីយ៍ត្រី បោន ប៊ិន មេបញ្ជាការកងរាជអាវុធហត្ថ ខេត្តបន្ទាយមានជ័យ និងមេបញ្ជាការរង បានដឹកនាំកិច្ចប្រជុំ រៀបចំសណ្តាប់ធ្នាប់ សាធារណៈជូនដល់ពលរដ្ឋ ក្នុងរដូវកាន់បិណ្ឌ និងភ្ជុំបិណ្ឌ ដែលរៀបចំធ្វើឡើង នៅទីបញ្ជាការអាវុធហត្ថខេត្តបន្ទាយមានជ័យ នាថ្ងៃទី០៤ ខែកញ្ញា ឆ្នាំ២០២០។
កិច្ចប្រជុំនេះ ក៏មានការចូលរួមពីសំណាក់លោក មេបញ្ជាការរង នាយរងសេនាធិការដ្ឋាន ប្រធាន-អនុប្រធានមន្ទីរ នាយការិយាល័យ មេបញ្ជាការ មេបញ្ជាការរង មូលដ្ឋានកងរាជអាវុធហត្ថ ក្រុង ស្រុកទាំង៩ផងដែរ។
លោកឧត្ដមសេនីយ៍ត្រី បោន ប៊ិន បានឲ្យដឹងថា ក្នុងកិច្ចប្រជុំនេះ គោលបំណងរៀបចំសណ្តាប់ធ្នាប់សាធារណៈ ជូនដល់ពលរដ្ឋក្នុងរដូវកាន់បិណ្ឌ និងភ្ជុំបិណ្ឌ ដើម្បីការពារសន្តិសុខ រក្សាសណ្ដាប់ធ្នាប់ និងសង្រ្គោះឧបទ្ទវហេតុ ក្នុងពិធីបុណ្យកាន់បិណ្ឌ ភ្ជុំបិណ្ឌ និងកឋិនទាន ពេលខាងមុខនេះផងដែរ។
ក្នុងឱកាសនោះផងដែរ លោកមេបញ្ជាការ បានផ្តាំផ្ញើដល់កងកម្លាំង តាមបណ្តាស្រុកក្រុង ពេលដែលត្រទ្បប់ទៅគោលដៅវិញនោះ ត្រូវខិតខំយកចិត្តទុកដាក់ ជាមួយនិងអាជ្ញាធរស្ថាប័នពាក់ព័ន្ធ។
លោកថា ជាពិសេសជាមួយ និងពលរដ្ឋនាំគ្នា ទប់ស្កាត់បញ្ហាផ្សេងៗ បងធំបងតូច និងពង្រឹងច្បាប់គោលនយោបាយភូមិឃុំ ដើម្បីឲ្យមានប្រសិទ្ធភាព ខ្ពស់ទាំង៩ចំណុច និងអនុវត្តគោរពតាមបទបញ្ជា តាមការណែនាំពីលោកអភិបាលខេត្ត ក៏ដូចជាបទបញ្ជានាយឧត្តមសេនីយ៍ សៅ សុខា អគ្គមេបញ្ជាការរងកងទ័ពជើងគោក និងជាមេបញ្ជាការកងរាជអាវុធហត្ថ លើផ្ទៃប្រទេសផងដែរ៕
(កំពង់ស្ពឺ)៖ នៅសាលប្រជុំនៃបញ្ជាការដ្ឋានយោធភូមិភាគទី៣ មានរៀបចំការធ្វើបទបង្ហាញស្តីពីព្រឹត្តិការណ៍ជាតិ-អន្តរជាតិ ដែលធ្វើឡើងដោយវាគ្មិនចំនួន៣រូប គឺលោក ទុំ ប៉ែនវីរៈវិទូ ប្រធានគណៈកម្មការនិពន្ធ និងចងក្រងសៀវភៅសម្តេចតេជោ ហ៊ុន សែន និងសម្តេចកិត្តិព្រឹទ្ធបណ្ឌិត ប៊ុន រ៉ានី ហ៊ុនសែន, លោក តាំង កក់ ទីប្រឹក្សាសម្តេចពញាចក្រី ហេង សំរិន ប្រធានរដ្ឋសភា និងជាគណៈកម្មការនិពន្ធចងក្រងសៀវភៅសម្តេចតេជោ ហ៊ុន សែន និងសម្តេចកិត្តិព្រឹទ្ធបណ្ឌិត ព្រមទាំងលោក អៀង ពិសី អ្នកនិពន្ធសៀវភៅ «ហ៊ុន សែនកម្ពុជា» ដោយបានចែករំលែកបទពិសោធន៍ល្អៗ និងបាននាំយកសៀវភៅ «ហ៊ុន សែនកម្ពុជា» និងសៀវភៅ «កុលាបក្រហមដងទន្លេមេគង្គ» មកប្រគល់ជូនដល់នាយទាហាន នាយទាហានរង ពលទាហាន នៃបញ្ជាការដ្ឋានយោធភូមិភាគទី៣ ដើម្បីសិក្សាស្វែងយល់។
លោក ទុំ ប៉ែនវីរៈវិទូ លោក តាំង កក់ និងលោក អៀង ពិសី ដែលជាវាគ្មិន បានបង្ហាញពីក្តីរីករាយដែលបានមកចូលរួមធ្វើបទបង្ហាញចែករំលែកបទពិសោធន៍ និងនាំយកសៀវភៅ «ហ៊ុន សែនកម្ពុជា» និងសៀវភៅ «កុលាបក្រហមដងទន្លេមេគង្គ» មកចែកជូនដល់នាយទាហាន នាយទាហានរង និងពលទាហាននៃបញ្ជាការដ្ឋានយោធភូមិភាគទី៣នេះ។
ដោយឡែក ប្រធានបទដែលត្រូវធ្វើបទបង្ហាញនាពេលនេះ គឺការចែករំលែកនូវបទពិសោធន៍ពាក់ព័ន្ធនឹងព្រឹត្តិការណ៍ជាតិ-អន្តរជាតិ ដែលក្នុងនោះវាគ្មិន ក៏បានបង្ហាញពីបទពិសោធន៍ស្តីពី ទំនាក់ទំនងជាតិ និងអន្តរជាតិ មានភូមិសាស្រ្ត នយោបាយ និងសេដ្ឋកិច្ច ជាពិសេសគឺបានរំលឹកឡើងវិញ អំពីគុណូបការៈរបស់សម្តេចតេជោ ហ៊ុន សែន ដែលបានដឹកនាំប្រទេសកម្ពុជា ឲ្យមានសន្តិភាពពេញលេញ និងមានស្ថេរភាពនយោបាយ និងសេដ្ឋកិច្ចសង្គម។
លោកបានបន្តថា ចំពោះសៀវភៅ «ហ៊ុន សែនកម្ពុជា» និងសៀវភៅ «កុលាបក្រហមដងទន្លេមេគង្គ» ដែលត្រូវយកមកចែកជូននាពេលនេះ គឺក្នុងគោលបំណងដើម្បីបញ្រ្ជាបការយល់ដឹងបន្ថែមទៀត ដល់នាយទាហាន នាយទាហានរង និងពលទាហាន នៃបញ្ជាការដ្ឋានយោធភូមិភាគទី៣ និងជួយផ្សព្វផ្សាយឲ្យមានការយល់ដឹងអំពីជីវប្រវត្តិនិងបំបាត់នូវភាពមន្ទិលសង្ស័យមួយចំនួន ពាក់ព័ន្ធនឹងប្រវត្តិនៃការតស៊ូរបស់ប្រមុខដឹកនាំដ៏ឆ្នើមរបស់កម្ពុជា ព្រមទាំងជាការពញ្ញាក់ស្មារតីដល់នាយទាហានពលទាហានទាំងអស់ ក្នុងវិស័យការពារជាតិ ឲ្យពួកគាត់មានស្មារតី ការពារតស៊ូលះបង់ដើម្បីជាតិ និងចេះស្រលាញ់ថែរក្សាសមិទ្ធិផល ដែលប្រមុខរាជរដ្ឋាភិបាលសម្តេចតេជោ ហ៊ុន សែន បានកសាងមកបានដោយលំបាកនេះកុំឲ្យបាត់បង់។
លោកបញ្ជាក់ថា សៀវភៅទាំងពីរប្រភេទនេះ ត្រូវបានបោះពុម្ពផ្សាយរាប់ម៉ឺនក្បាលមកហើយ ក្រោមការចូលរួមឧបត្ថម្ភថវិកាក្នុងការបោះពុម្ពពីសប្បុរសជន និងរាជរដ្ឋាភិបាលកម្ពុជា ហើយគ្រោងបន្តការបោះពុម្ពផ្សាយបន្ថែមទៀតផងដែរ ដើម្បីផ្សព្វផ្សាយឲ្យដល់សាធារណជនគ្រប់មជ្ឈដ្ឋានទូទាំងប្រទេស។
ក្នុងពេលធ្វើបទបង្ហាញនោះ លោក តាំង កក់ ក៏បានចែករំលែកចំណេះដឹងពាក់ព័ន្ធនឹងប្រភេទមនុស្សនៅក្នុងសង្គមរួមមាន៖
*ទី១៖ ប្រភេទមនុស្សមានពង្សាវតាគ្រួសារ*ទី២៖ ប្រភេទមនុស្សមានទេពកោសល្យពិសេស*ទី៣៖ ប្រភេទមនុស្សអត់មានពង្សាវតារគ្រួសា អត់មានទេព្យកោសល្យពិសេសតែជាមនុស្សដែលខិតខំប្រឹងប្រែងចង់ងើបផុតពីចំណុចសូន្យហើយចង់រីកចម្រើន *ទី៤៖ ប្រភេទមនុស្សអត់មានពង្សាវតាគ្រួសារផង អត់មានទេពកោសល្យពិសេសផងជាប្រភេទមនុស្ស មិនចង់ងើបចេញពីចំណុចសូន្យ ជាមនុស្សដែលដេកសុបិនរហូត និងមិនចង់រីកចម្រើន។
ជាមួយនេះ លោកក៏បានពន្យល់អំពីភាពអច្ឆរិយះរបស់កម្ពុជា និងបានបង្ហាញនូវអំណះអំណាងគាំទ្រព្រមទាំងបានលើកឡើងថា ថ្នាក់ដឹកនាំរបស់រាជរដ្ឋាភិបាលកម្ពុជា បច្ចុប្បន្នសុទ្ធតែជាបុគ្គល ដែលបានតស៊ូចាប់ពីចំណុចសូន្យប្រកបដោយឆន្ទះមនសិការស្នេហាជាតិដើម្បីរំដោះប្រទេសជាតិអោយរួចផុតពីរបបខ្មៅងងឹត ទទួលបានសុខសន្តិភាព និងខិតខំប្រឹងប្រែងស្តារ និងអភិវឌ្ឍប្រទេសជាតិអោយមានការរីកចំរើនរហូតមកដល់សព្វថ្ងៃ។
ក្នុងឱកាសនោះ លោកឧត្ដមសេនីយ៍ឯក យឿង សុខុន មេបញ្ជាការរងកងទ័ពជើងគោក និងជាមេបញ្ជាការយោធភូមិភាគទី៣ បានថ្លែងអំណរគុណ និងកោតសរសើរដល់វាគ្មិនទាំងបីរូបគឺលោក ទុំប៉ែន វីរ:វិទូ លោក តាំង កក់ និងលោក អៀង ពិសី ដែលមានគំនិតនិពន្ធចងក្រងសៀវភៅ «ហ៊ុន សែនកម្ពុជា» និងសៀវភៅ «កុលាបក្រហមដងទន្លេមេគង្គ» នេះឡើង និងបានមកចូលរួមធ្វើបទបង្ហាញ លើប្រធានបទដ៏មានសារសំខាន់ព្រមទាំង បានចំណាយទាំងថវិកាធនធានផ្ទាល់ខ្លួន និងប្រគល់សៀវភៅទាំងពីរប្រភេទនេះជាសៀវភៅដែលលោក និងនាយទាហាន នាយទាហានរង និងពលទាហាន នៃបញ្ជាការដ្ឋានយោធភូមិភាគទី៣ចង់បានយូរមកហើយដើម្បីបានសិក្សាស្វែងយល់។
បន្ទាប់មក លោក តាំង កក់ និងលោក ទុំប៉ែន វីរះវិទូ ព្រមទាំងលោកអៀង ពិសី ក៏បានប្រគល់ថវិកាមួយចំនួន និងសៀវភៅហ៊ុនសែនកម្ពុជា និងសៀវភៅកុលាបក្រហមដងទន្លេមេគង្គ ដល់បញ្ជាការដ្ឋានយោធភូមិភាគទី៣ នាពេលនោះផងដែរ៕

(ភ្នំពេញ)៖ ក្រសួងមហាផ្ទៃ នៅថ្ងៃទី០៥ ខែកញ្ញា ឆ្នាំ២០២០ បានចេញសេចក្តីបំភ្លឺមួយដោយបដិសេធចំពោះការលើកឡើងរបស់អ្នកលេង  ឈ្មោះ ផែង វណ្ណៈ ដែលលើកឡើងថា «ក្រុមការងារតាមដានមតិ យោបល់ ឬសំណូមពររបស់មហាជនក្នុងគេហទំព័រ របស់សម្តេចក្រឡាហោម ស ខេង ឧបនាយករដ្ឋមន្ត្រី រដ្ឋមន្ត្រីក្រសួងមហាផ្ទៃ បង្កើតឡើងដើម្បីភូតកុហកប្រជាជន»។ នេះបើតាមសេចក្តីបំភ្លឺព័ត៌មាន ដែលបណ្តាញព័ត៌មាន   ទទួលបាន។
ការចេញសេចក្តីបំភ្លឺរបស់ក្រសួងមហាផ្ទៃ បានធ្វើឡើងបន្ទាប់ពីលោក ផែង វណ្ណៈ បាននិយាយលើ   ពាក់ព័ន្ធនឹងទំនាស់ដីធ្លីរបស់លោកតា អ៉ិន ឆេង ហើយចោទប្រកាន់ក្រុមការងារតាមដានមតិ យោបល់ ឬសំណូមពររបស់មហាជនក្នុងគេហទំព័រ របស់សម្តេចក្រឡាហោមថា គប់គិតគ្នាលាក់បាំងព័ត៌មាននោះ។
ក្រសួងមហាផ្ទៃ បានបញ្ជាក់ក្នុងសេចក្តីបំភ្លឺព័ត៌មានរបស់ខ្លួន យ៉ាងដូច្នេះថា៖ «យើងខ្ញុំសូមចាត់ទុកថា [ការលើកឡើងរបស់ ផែង វណ្ណៈ] ជាការអត្ថាធិប្បាយខ្វះមូលដ្ឋាន ស៉ើបបញ្ជាក់ច្បាស់លាស់។ ពាក់ព័ន្ធនឹងករណី លោកតា អ៉ិន ឆេង នេះ អង្គភាពមានសមត្ថកិច្ចចំណុះក្រសួងមហាផ្ទៃ បានចាត់ចែងតាមគោលការណ៍ណែនាំរបស់ថ្នាក់ដឹកនាំក្រសួង ទៅតាមនីតិវិធីជាធរមានហើយ»។
សូមអានសេចក្តីបំភ្លឺរបស់ក្រសួងមហាផ្ទៃ៖
(សៀមរាប)៖ លោកឧត្តមសេនីយ៍ត្រី ហួត សុធី ស្នងការរងនគរបាលខេត្ត ទទួលផែនការងារសន្តិសុខ នៃស្នងការដ្ឋាននគរបាលខេត្តសៀមរាប និងជាអនុប្រធាន ក្រុមការងារ ចុះជួយសង្កាត់ទឹកវិល ក្រុងសៀមរាប ខេត្តសៀមរាប នាព្រឹកថ្ងៃទី០៣ ខែកញ្ញា ឆ្នាំ២០២០នេះ បានដឹកនាំសហការី និងសប្បុរសជន ចុះសាកសួរសុខទុក្ខ និងចែកអំណោយដល់ គ្រួសារដែលកំពុងខ្វះខាត សម័យកាលកូវីដ១៩ ចំនួន៥០គ្រួសារ នៅភូមិគោកដូង សង្កាត់ទឹកវិល ក្រុងសៀមរាប ខេត្តសៀមរាប។
ក្នុងនោះរួមមាន៖ អង្គរ មី ម៉ាស អាកុល និងសម្ភារផ្សេងៗ ដើម្បីជួយដោះស្រាយការលំបាកខ្លះ និងបន្តផ្សព្វផ្សាយវិធានការ ទប់ស្កាត់បង្ក្រាបជំងឺឆ្លងកូវីដ១៩។
ក្នុងឱកាសនោះ លោកឧត្តមសេនីយ៍ត្រី ហួត សុធី ក៏បានផ្ដាំផ្ញើសួរសុខទុក្ខ ពីសំណាក់លោកប្រធានក្រុមប្រឹក្សាខេត្ត, លោកគណៈអភិបាលខេត្ត, លោកប្រធានក្រុមការងារ ចុះជួយក្រុងសៀមរាប ដែលតែងតែយកចិត្តទុកជាប់ជានិច្ច ជាមួយប្រជាពលរដ្ឋខេត្តសៀមរាបផងដែរ។
ក្រោមការដឹកនាំការងារកន្លងមក លោកឧត្តមសេនីយ៍ត្រី បានបញ្ជាក់ថា បានកសាងសមទ្ឋិផលជាច្រើន ក្នុងភូមិគោកដូងបានផ្លួវបេតុង បន្ទប់ទឹកអនាម័យ ខោអាវប្រជាការពាររៀងរាល់ឆ្នាំ ដោះស្រាយបញ្ហាប្រឈម និងសមទ្ឋិផលជាច្រើនផ្សេងទៀត។
ជាមួយគ្នានោះ លោកឧត្តមសេនីយ៍ ហួត សុធី ក៏បានផ្សព្វផ្សាយពីរាជរដ្ឋាភិបាល ជាពិសេសសម្តេចតេជោ ហ៊ុន សែន នាយករដ្ឋមន្ដ្រីនៃកម្ពុជា ដែលបានទម្លាក់ថវិកាចំនួន១៥០លានដុល្លារ ដើម្បីសម្រួលហេដ្ឋារចនាសម្ព័ន្ធ ក្នុងខេត្តសៀមរាប៕
(ក្រចេះ)៖ ថ្លែងប្រាប់អ្នកសារព័ត៌មាន នាឱកាសចុះបំពេញទស្សនកិច្ចនៅតំបន់ព្រៃឡង់ ស្ថិតនៅក្នុងខេត្តក្រចេះ នាថ្ងៃទី០៤ ខែកញ្ញា ឆ្នាំ២០២០ ម្សិលមិញ លោក នេត្រ ភក្ត្រា រដ្ឋលេខាធិការ និងជាអ្នកនាំពាក្យក្រសួងបរិស្ថាន បានបញ្ជាក់ថា ក្រសួងបរិស្ថាន រួមនឹងអាជ្ញាធរពាក់ព័ន្ធនៅតែបន្តអនុវត្តវិធានការពារ និងអភិរក្សតំបន់ការពារធម្មជាតិដែលខ្លួនគ្រប់គ្រងប្រកបដោយស្មារតីទទួលខុសត្រូវ និងចាត់វិធានការលើរាល់បទល្មើសធនធានធម្មជាតិដែលបានកើតឡើង។
មន្ត្រីជាន់ខ្ពស់ក្រសួងបរិស្ថានរូបនេះ បានឱ្យដឹងថា គ្រាន់តែនៅក្នុងរយៈពេល ៦ខែ ឆ្នាំ២០២០ ពោលគឺចាប់ពីខែមករា ដល់ខែមិថុនា ឆ្នាំ២០២០ មន្ត្រីឧទ្យានុរក្សនៃក្រសួងបរិស្ថាន បានចុះល្បាតចំនួន ១៣,៨០៤លើក និងបានបង្ក្រាបបទល្មើសបាន៣,៦៨៩ ហើយក្នុងនោះបញ្ជូនសំណុំរឿងទៅតុលាការបានចំនួន ៣២៩ករណី រឹបអូសរណាយន្តបានចំនួន ២,៥៧៨គ្រឿង ព្រមទាំងធ្វើការផាកពិន័យអន្តរកាលចំនួន ៤៣៣ករណី។
បើទោះបីការខិតខំប្រឹងប្រែងការពារធនធានធម្មជាតិ ពីណាក់មន្ត្រីឧទ្យានុរក្ស និងអាជ្ញាធរពាក់ព័ន្ធដូចភ្លៀវរលឹមយ៉ាងណាក៏ដោយ ក៏លោក នេត្រ ភក្ត្រា ក្នុងនាមក្រសួងបរិស្ថាន នៅតែទទួលស្គាល់ថា នៅតែមានបទល្មើសធនធានធម្មជាតិជាលក្ខណៈ ទ្រុងទ្រាយតូចៗ នៅតែបន្តកើតមានដែល ក៏ប៉ុន្តែ សមិត្ថកិច្ចក្រសួងបរិស្ថាននឹងបន្តសហការជាមួយអាជ្ញាធរពាក់ព័ន្ធបន្តបង្ក្រាប និងទប់ស្កាត់បន្តទៀត ឱ្យកាន់តែមានចំនួនតិចទៅៗជាដើម។
ថ្លែងចេញពីតំបន់ព្រៃឡង់ដែលជាទីតាំងព្រៃឈើធំជាងរបស់កម្ពុជា និងទីជម្រករបស់សត្វព្រៃគ្រប់ប្រភេទនោះ អ្នកនាំពាក្យក្រសួងបរិស្ថាន បានគូសបញ្ជាក់ថា អាស្រ័យដោយសារតែមានកិច្ចខិតខំប្រឹងប្រែងក្នុងការគ្រប់គ្រងតំបន់ការពារធម្មជាតិបានល្អប្រសើរ ប្រទេសកម្ពុជា បានលក់ឥណទានកាបូន នៅក្នុងដែនជម្រកសត្វព្រៃកែវសីមា ដែនជម្រកសត្វព្រៃក្រវ៉ាញខាងត្បូង និងដែនជម្រកសត្វព្រៃតាតៃ ក្នុងក្របខណ្ឌទីផ្សារស្ម័គ្រចិត្ត ដោយទទួលបានថវិកាសរុបប្រមាណ ១១,៦លានដុល្លារអាមេរិក សម្រាប់ទ្រទ្រង់ដល់ការការពារនិងអភិរក្ស ក៏ដូចជាជួយលើកកម្ពស់ជីវភាពរបស់ប្រជាសហគមន៍មូលដ្ឋាន ដែលឆ្លើយតបទៅនឹងគោលការណ៍ហិរញ្ញប្បទាននិរន្តរភាព។
ទន្ទឹមនឹងនេះដែរ លោក នេត្រ ភក្ត្រា បានបន្ថែមថា ប្រទេសកម្ពុជា ជាប្រទេសដែលសម្បូរទៅដោយជីវៈចម្រុះ និងមានប្រភេទរុក្ខជាតិ សត្វ ជិតពូជ ឬមានដោយកម្រនៅក្នុងពិភពលោក។ សន្ទស្សន៍ជីវៈចម្រុះ ( ) ក្នុងប្រទេសកម្ពុជា គឺទទួលបានពិន្ទុ៧.៥ (, ១៩៩៧) ទោះបីជាយ៉ាងណាក៏ដោយ ពិន្ទុអាចបានខ្ពស់ជាងនេះ អាស្រ័យទៅលើការសិក្សាស្រាវជ្រាវ។
មន្ត្រីជាន់ខ្ពស់រូបនេះ បានបញ្ជាក់បន្ថែមថា ប្រទេសកម្ពុជា ជាប្រទេសសម្បូរទៅដោយជីវៈចម្រុះដែលបានបង្ហាញវត្តមានប្រភេទថនិកសត្វ១២៣ប្រភេទ សត្វស្លាប ៥៤៥ប្រភេទ ឧរង្គសត្វ ៨៨ប្រភេទ រុក្ខជាតិតូចៗ ( ) ២៣០៨ប្រភេទ ត្រី៨៧៤ប្រភេទ ផ្កាថ្មរឹង២៤ប្រភេទ ផ្កាថ្មទន់១៤ប្រភេទ ស្មៅសមុទ្រ ១០ប្រភេទ និងថលជលិក៦៣ប្រភេទ។ នៅមានវត្តមានប្រភេទរុក្ខជាតិ និងសត្វមួយចំនួនទៀតដែលមិនទាន់សិក្សាស្រាវជ្រាវ និងកំណត់អត្តសញ្ញាណនៅទ្បើយ។ មានប្រភេទរុក្ខជាតិ និងសត្វដែលបានកំណត់ក្នុងបញ្ជីក្រហមរបស់អង្គការសហភាពអន្តរជាតិ ដើម្បីការអភិរក្សធម្មជាតិ () ក្នុងតារាង១ ដូចជា៖ ថនិកសត្វ ៣៩ប្រភេទ សត្វស្លាប៣៦ប្រភេទ ឧរង្គសត្វ ១៣ប្រភេទ រុក្ខជាតិតូចៗ ( ) ៣៨ប្រភេទ និងថលជលិក១២ប្រភេទ។
សូមបញ្ជាក់ថា មកទល់បច្ចុប្បន្ននេះ រាជរដ្ឋាភិបាលបានបង្កើនផ្ទៃដីតំបន់ការពារធម្មជាតិ ដែលស្ថិតនៅក្រោមយុត្ថាធិការរបស់ក្រសួងបរិស្ថាន រហូតដល់ប្រមាណ៤១% នៃផ្ទៃដីប្រទេសកម្ពុជា គឺស្មើនឹងជាង ៧,២លានហិកតា។ រហូតមកទល់នឹងឆ្នាំ២០២០នេះ សហគមន៍ការពារធម្មជាតិទាំងអស់ ដែលស្ថិតនៅតំបន់ការពារ ធម្មជាតិ មានចំនួនប្រមាណ ១៧៤សហគមន៍៕
(ភ្នំពេញ)៖ នៅព្រឹកថ្ងៃទី៥ ខែកញ្ញា ឆ្នាំ២០២០នេះ នគបាលការិយាល័យសន្តិសុខនៃស្នងការរាជធានីភ្នំពេញ បានបញ្ជូនយុវជនជនចំនួន៣នាក់ ដែលត្រូវបានកម្លាំងសមត្ថកិច្ចនគរបាលសន្តិសុខ រាជធានីភ្នំពេញ ចាប់ឃាត់ខ្លួនពីបទ «ញុះញង់បង្កឲ្យមានភាពវិកវរធ្ងន់ធ្ងរដល់សន្តិសុខសង្គម» យកទៅកាន់សាលាដំបូងរាជធានីភ្នំពេញ ដើម្បីប្រគល់ជូនខាងតំណាងអយ្យការ បើកការស៊ើបសួរតាមនីតិវិធី ។ ហើយសំណុំរឿងនេះដែរ កំពុងស្ថិតក្នុងចំណាត់ការ លោក គុជ គឹមឡុង ព្រះរាជអាជ្ញារងអមសាលាដំបូងរាជធានីីភ្នំពេញ។
សូមបញ្ជាក់ផងដែរថា ក្រុមយុវជនដែលអះអាងខ្លួនជាអ្នកការពារបរិស្ថានចំនួន៣នាក់ ត្រូវបានកម្លាំងសមត្ថកិច្ចរាជធានីភ្នំពេញ ចាប់ឃាត់ខ្លួនពីបទ «ញុះញង់បង្កឲ្យមានភាពវិកវរធ្ងន់ធ្ងរដល់សន្តិសុខសង្គម»។
យុវជនទាំង៣នាក់ដែលត្រូវបានឃាត់ខ្លួនរួមមានលោក ថុន រដ្ឋា, កញ្ញា ឡុង គន្ធា កញ្ញា ភួន កែវរស្មី។ ការចាប់ឃាត់ខ្លួនទាំង៣នាក់នេះ ធ្វើឡើងនៅក្នុងតែមួយគឺនៅថ្ងៃទី៣ ខែកញ្ញា ឆ្នាំ២០២០ ក្រោមសកម្មភាពផ្សេងៗគ្នា។
យុវជន ថុង រដ្ឋា ត្រូវបានចាប់នៅក្នុងផ្ទះជួលក្នុងខណ្ឌពោធិ៍សែនជ័យ ក្រោមហេតុផលបង្កើតបន្ទប់ផ្សព្វផ្សាយព័ត៌មាន និងធ្វើវិដេអូផ្សាយដោយមិនមានច្បាប់អនុញ្ញាត។
(ភ្នំពេញ)៖ នៅថ្ងៃទី០៥ ខែកញ្ញា ឆ្នាំ២០២០នេះ គឺជាថ្ងៃបិណ្ឌ៣ សម្តេចតេជោ ហ៊ុន សែន នាយករដ្ឋមន្ត្រីនៃកម្ពុជា តាមរយៈ  សម្តេចបានណែនាំឲ្យអាជ្ញាធរគ្រប់លំដាប់ថ្នាក់ បង្កើនកិច្ចការពារសុវត្ថិភាព សន្តិសុខ សណ្តាប់ធ្នាប់សាធារណៈ របៀបរៀបរយ និងសម្រួលចរាចរណ៍ ឱ្យបានល្អប្រសើរ ដើម្បីបង្កលក្ខណៈងាយស្រួល ជូនដល់បងប្អូនប្រជាពលរដ្ឋ និងទេសចរនៅក្នុងកំឡុងពេលបុណ្យភ្ជុំនេះ។
ជាមួយគ្នានេះ សម្តេចតេជោនៅតែអំពាវនាវ ដល់បងប្អូនប្រជាពលរដ្ឋ បន្តចូលរួមទប់ស្កាត់ ការឆ្លងរីករាលដាលជំងឺកូវីដ-១៩ ដោយឧស្សាហ៍ដុសលាងសម្អាតដៃជាមួយសាប៊ូ ចឹល ទឹកអាល់កុល និងពាក់ម៉ាសក្នុងពេលចូលរួមពិធី ដែលមានអ្នកចូលរួមច្រើន ដូចជាក្នុងពិធីបុណ្យភ្ជុំបិណ្ឌនេះជាដើម។
សម្តេចតេជោនាយករដ្ឋមន្ត្រី ក៏បានជូនពរដល់បងប្អូនប្រជាពលរដ្ឋទាំងក្នុង និងក្រៅប្រទេសជួបតែសេចក្តីសុខសេចក្តីចម្រើនគ្រប់ៗគ្នា។
សម្តេចតេជោ ហ៊ុន សែន បានសរសេរក្នុង  ទាំងស្រុងយ៉ាងដូច្នេះថា «អនុមោទនាពិធីបុណ្យភ្ជុំបិណ្ឌ «បិណ្ឌ៣» ថ្ងៃទី៥ ខែកញ្ញានេះ គឺជាថ្ងៃកាន់បិណ្ឌ៣ នៃពិធីបុណ្យភ្ជុំបិណ្ឌ ដែលជាពិធីបុណ្យប្រពៃណីជាតិរបស់ខ្មែរយើង ដែលមានតាំងពីបុរាណកាលមក។ នេះជាពេលវេលាមួយ ដែលបងប្អូនប្រជាពលរដ្ឋពុទ្ធបរិស័ទ មានឱកាសក្នុងការធ្វើបុណ្យទាន សន្សំកុសល និងជួបជុំសាច់ញាតិបងប្អូន នៅតាមទីកន្លែងជិតឆ្ងាយ ជាពិសេសតាមទីវត្តអារាមនានា។
ពិធីបុណ្យកាន់បិណ្ឌ ឆ្នាំ២០២០នេះ គឺប្រព្រឹត្តទៅចាប់ពីថ្ងៃ១រោច ដល់ថ្ងៃ ១៤រោច ខែភទ្របទ គឺចាប់ពីថ្ងៃទី៣ ដល់ថ្ងៃទី១៨ ខែកញ្ញា ឆ្នាំ២០២០។
សូមអាជ្ញាធរគ្រប់លំដាប់ថ្នាក់ បង្កើនកិច្ចការពារសុវត្ថិភាព សន្តិសុខ សណ្តាប់ធ្នាប់សាធារណៈ របៀបរៀបរយ និងសម្រួលចរាចរណ៍ឱ្យបានល្អប្រសើរ ដើម្បីបង្កលក្ខណៈងាយស្រួលជូនដល់បងប្អូនប្រជាពលរដ្ឋ និងទេសចរនៅក្នុងកំឡុងពេលបុណ្យភ្ជុំនេះ។
សូមបងប្អូនប្រជាពលរដ្ឋបន្តចូលរួមទប់ស្កាត់ការឆ្លងរីករាលដាលជំងឺកូវីដ-១៩ ដោយឧស្សាហ៍ដុសលាងសម្អាតដៃជាមួយសាប៊ូ ចឹល ទឹកអាល់កុល និងពាក់ម៉ាស ក្នុងពេលចូលរួមពិធីដែលមានអ្នកចូលរួមច្រើន ដូចជាក្នុងពិធីបុណ្យភ្ជុំបិណ្ឌនេះជាដើម។ កុំធ្វេសប្រហែសឬមើលស្រាលជំងឺកូវីដ-១៩អោយសោះ ព្រោះជាជំងឺឆ្លងរាតត្បាតសាហាវខ្លាំងណាស់ ហើយពុំទាន់មានថ្នាំព្យាបាលនៅឡើយទេ។
សូមជូនពរបងប្អូនជនរួមជាតិទាំងក្នុង និងក្រៅប្រទេសជួបតែសេចក្តីសុខសេចក្តីចម្រើនគ្រប់ៗគ្នាកុំបីខាន។ អរគុណសន្តិភាព»៕

(ភ្នំពេញ)៖ ក្រសួងសុខាភិបាល នៅព្រឹកថ្ងៃទី០៥ ខែកញ្ញា ឆ្នាំ២០២០នេះ បានចេញសេចក្តីប្រកាសព័ត៌មាន ដោយបញ្ជាក់ថា នៅថ្ងៃនេះក្រសួងមិនមានរកឃើញករណីឆ្លងជំងឺកូវីដ១៩ថ្មីនោះទេ ហើយក៏គ្មានករណីព្យាបាលជាសះស្បើយថ្មីនោះដែរ អ្នកជំងឺកំពុងសម្រាកនៅមន្ទីរពេទ្យមានចំនួន២នាក់ដដែល។
សូមជម្រាបថា គិតត្រឹមម៉ោង០៧៖០០ព្រឹក ថ្ងៃទី០៥ ខែកញ្ញា ឆ្នាំ២០២០ នៅកម្ពុជាបានរកឃើញអ្នកឆ្លងជំងឺកូវីដ១៩ ចំនួនសរុប ២៧៤នាក់ (ស្រី៥៤នាក់ និងបុរស ២២០នាក់) ក្នុងនោះចំនួនអ្នកព្យាបាលជាសះស្បើយ សរុបទូទាំងប្រទេសមានចំនួន ២៧២នាក់ (ស្រី៥៤នាក់ និងបុរស២១៨នាក់) និងអ្នកកំពុងសម្រាកព្យាបាលនៅមន្ទីរពេទ្យរដ្ឋ មានចំនួន០២នាក់៕
(ភ្នំពេញ)៖ បុណ្យភ្ជុំបិណ្ឌ ជាពិធីបុណ្យមួយដែលធំជាងគេ នៅក្នុងចំណោមពិធីបុណ្យទាំងអស់ ចំពោះអ្នកកាន់ព្រះពុទ្ធសាសនា។ ជារៀងរាល់ឆ្នាំនៅពេលដល់ថ្ងៃខែ ដែលត្រូវប្រារព្ធ ពិធីបុណ្យភ្ជុំបិណ្ឌ គ្រប់បងប្អូនកូនចៅ សាច់ញាតិសន្ដានទាំងអស់ ទោះនៅទីជិត ឬទីឆ្ងាយ តែងតែធ្វើដំណើរទៅជួបជុំគ្នា ជាពិសេសឪពុកម្ដាយនៅស្រុកកណើត ដើម្បីរៀបចំម្ហូបអាហារ បាយសម្ល ចង្ហាន់យកទៅប្រគេនព្រះសង្ឃ ដែលគង់នៅវត្តអារាម។ ទាំងនេះ គឺជាទម្លាប់មួយដែលគេនិយមធ្វើតៗគ្នា របស់ជនជាតិខ្មែរជាយូរមកហើយ។
ពិធីបុណ្យកាន់បិណ្ឌ ភ្ជុំបិណ្ឌឆ្នាំ២០២០នេះ ប្រព្រឹត្តទៅចាប់ពីថ្ងៃ១រោច ដល់ថ្ងៃ ១៤រោច ខែភទ្របទ ត្រូវនឹងថ្ងៃទី០៣ ដល់ថ្ងៃទី១៨ ខែកញ្ញា ឆ្នាំ២០២០។
ប្រវត្តិបុណ្យភ្ជុំបិណ្ឌ
បើតាមតម្រាចារតាមប្រវត្តិសាស្ត្រនៃប្រទេសកម្ពុជា បានបង្ហាញថា ពិធីបុណ្យភ្ជុំបិណ្ឌ គឺកើតមានតាំងពីបុរាណកាលមកម្ល៉េះ។ ប៉ុន្តែទាស់ត្រង់ថា កាលពីសម័យមុនគេមិនហៅថា បុណ្យភ្ជុំទេ ដោយនៅក្នុងពិធីនេះ គេមានបែងចែកចេញជាពីរថ្នាក់។ ថ្នាក់ដំបូង គឺគេចាប់ផ្ដើមធ្វើចាប់ពីថ្ងៃ១រោច រហូតដល់ថ្ងៃ១៤រោច ជាវារកភត្ត (ភត្តធ្វើតាមថ្ងៃ) ជាបន្តបន្ទាប់។ ចំណែកមួយថ្នាក់ទៀតគេធ្វើនៅថ្ងៃ ១៥រោច ដែលគេហៅថាបុណ្យភ្ជុំ។ ពិធីបុណ្យទាំងពីរថ្នាក់នេះ បច្ចុប្បន្នត្រូវបានយើងបូកបញ្ចូលគ្នា ហើយហៅកាត់ថា ពិធីបុណ្យបិណ្ឌភ្ជុំ។
មូលហេតុដែលប្រារព្ធពិធីបុណ្យភ្ជុំ
កាលពីសម័យបុរាណកាល គេធ្វើពិធីបុណ្យនេះ គឺដើម្បីរៀបចំធ្វើសង្ឃភត្ត ទំនុកបម្រុងព្រះសង្ឃ ដែលគង់ចាំវស្សាក្នុងវត្តរយៈពេល ៣ខែ ចាប់តាំងពីថ្ងៃចូលវស្សារហូតដល់ថ្ងៃចេញវស្សា។ នៅក្នុងចំណេរកាលបុរាណបានចារថា ដោយនៅក្នុងរដូវវស្សាមានភ្លៀងធ្លាក់ជោកជាំ រលឹមពព្រិច ធ្វើឲ្យមានការលំបាកដល់ព្រះសង្ឃក្នុងពេលធ្វើគោចរ (ដើរ) បិណ្ឌបាត។ ហេតុដូច្នេះ ទើបបណ្ដាពុទ្ធបរិស័ទនាំគ្នារៀបចំពិធីនេះ ដើម្បីផ្គត់ផ្គង់ព្រះសង្ឃប្រចាំថ្ងៃរហូតដល់ថ្ងៃចេញវស្សា។ ម្យ៉ាងវិញទៀត នៅក្នុងពិធីបុណ្យនេះ គឺធ្វើឡើងដើម្បីផ្សាយឧទ្ទិសកុសលដល់ពពួក ប្រេតជនញាតិ និងញាតិទាំង ៧សណ្ដាន ព្រមទាំងតំណញាតិច្រើនមហាកប្បនោះផងដែរ តាមរយៈអនុភាពនៃសង្ឃគតាទក្ខិណាទាន ដែលរស់រងទុក្ខវេទនា កើតជាប្រេតមានកម្មពៀរជាប់ទោសធ្ងន់ រងកម្មក្រហល់ក្រហាយអត់ឃ្លានទាំងអស់នោះ បានរួចផុតពីក្ដីលំបាកសោកសៅ។
រដូវបុណ្យភ្ជុំបិណ្ឌ
ចាប់តាំងពីសម័យបុរាណកាល រហូតមកដល់បច្ចុប្បន្ននេះ ពិធីបុណ្យភ្ជុំបិណ្ឌនេះ គេតែងតែប្រារព្ធនៅក្នុងរដូវវស្សា ព្រោះនៅក្នុងរដូវនេះពពួកប្រេត អាចមានឱកាសច្រើនក្នុងការស្វែងរក ចំណីអាហារជាងរដូវផ្សេងៗទាំងអស់។ ម្យ៉ាងវិញទៀតនៅក្នុងវស្សានរដូវ អាហាររបស់ពួកប្រេត ដូចជាភក់ជ្រាំ ស្លេស្ម៍ កំហាក សាកសព និងកាកសំណល់អសោចសម្បូរនៅក្នុងខែភ្លៀងផ្គរពព្រិច។ នៅក្នុងរដូវបុណ្យភ្ជុំបិណ្ឌរយៈពេល១៥ថ្ងៃនេះ មានពពួកប្រេតជន (ពួកប្រេត) សាច់ញាតិទាំងប្រាំពីរសណ្ដាន ព្រមទាំងតំណញាតិច្រើនមហាកប្ប ដែលអត់ឃ្លានអាហារអស់រយៈពេលជាច្រើនខែមកហើយនោះ ត្រូវបានរួចផុតពីការឃុំឃាំង អនុញ្ញាតឲ្យមកស្វែងរកសាច់ញាតិ នៅតាមវត្តអារាមផ្សេងៗ ដែលនាំយកចំណីអាហារផ្សេងៗ មកឧទ្ទិសកុសលឲ្យខ្លួន។ ម្យ៉ាងវិញទៀត បើតាមសម្ដីចាស់ៗបុរាណនិយាយតៗគ្នាថា ក្នុងរយៈពេល១៥ថ្ងៃ បើពពួកប្រេតជនទាំងអស់នោះ ដើរស្វែងរកញាតិចំនួន៧វត្ត នៅតែមិនឃើញនោះ ពពួកប្រេតទាំងអស់នោះនឹងស្រែកយំទន្ទ្រាំជើង ព្រោះតែការខកបំណង និងភាពស្រែកឃ្លានក្រហល់ក្រហាយក្នុងចិត្ត។ ជាពិសេសពពួកប្រេតជនទាំងអស់នោះ នឹងជេរដាក់បណ្ដាសាដល់សាច់ញាតិ កូនចៅជាមិនខាន។
ការប្រារព្ធពិធីបុណ្យបិណ្ឌភ្ជុំ
ចំពោះបុណ្យបិណ្ឌភ្ជុំនេះ បុរាណាចារ្យរាជបណ្ឌិតខ្មែរ យើងបានរៀបចំរយៈពេល១៥ថ្ងៃ ដោយចាប់គិតពីថ្ងៃទី១រោច ដល់ថ្ងៃទី១៥រោច ខែភទ្របទ ជាពិធីមួយសម្រាប់ឧទ្ទិសកុសល ទៅដល់ប្រេតជនញាតិដែលបានស្លាប់ទៅ។ នៅក្នុងរយៈពេល ១៤ថ្ងៃ នៃការកាន់បិណ្ឌ ឬដាក់បិណ្ឌនេះ ពុទ្ធបរិស័ទចំណុះជើងវត្តទាំងអស់ ជាពិសេសក្រុមនីមួយៗ ដែលបានរៀបចំជា ក្រុមដោយលោកតាអាចារ្យចាត់ចែងនោះ ត្រូវបែងចែកចេញ ៣ ឬ៤ក្រុមតូចៗ ដើម្បីរៀបចំធ្វើយាគូ (បបរ) ឬធ្វើភត្តាហារជា ៣ ទៅ ៤ឆ្នាំង ស្មើនឹង ៣ ទៅ ៤មុខម្ហូប។ ពេលទូងស្គរចំណាំវស្សា អ្នកនៅក្នុងក្រុមវេននីមួយៗ ត្រូវចាប់ផ្ដើមធ្វើចង្ហាន់ ហើយយាយតាចាស់ៗ ក្នុងក្រុមវេន ត្រូវជ្រើសរើសយកផ្ទះណាមួយ ដើម្បីប្រមូលនំរៀបចំបាយបិណ្ឌ បាយបត្តបូរ។ រៀបចំរួចហើយត្រូវនាំគ្នាទៅវត្តស្ដាប់លោកសង្ឃសូត្រថ្វាយ បង្គំធម៌ សុខោ និង ធម៌បរាភវសូត្រ។
ចំណែកឯកូនចៅដែលនៅផ្ទះ ត្រូវនាំគ្នាខិតខំដុតដៃដុតជើងបបរ ឬស្លតាមមុខម្ហូបនីមួយៗ ដោយឡែកពីគ្នា។ លុះដល់ពេលព្រឹកព្រាងអរុណោទ័យ (ពេលព្រះអាទិត្យរះឡើង) ត្រូវនាំគ្នារៀប ចំខ្លួន កណ្ដៀត យួរ កាន់ ទូល រែកចង្ហាន់ទៅវត្ត។ នៅក្នុងវត្ត លោកតាអាចារ្យត្រូវរៀបចំពិធីរាប់បាត្រ នៅលើឧបដ្ឋានសាលា។ បន្ទាប់មកលោកអាចារ្យជាប្រធាន ត្រូវនាំពុទ្ធបរិស័ទវេរ (ប្រគល់) ចង្ហាន់ប្រគេនព្រះសង្ឃ វេរបាយបត្តបូរ។ល។ លុះដល់ពេលព្រះសង្ឃធ្វើបត្តានុមោទនគាថាចប់ មេវេនក្រុមនីមួយៗត្រូវរៀបចំម្ហូបអាហារ ចំណីចូលគំនាប់ជូនលោកតាអាចារ្យវត្ត ព្រមទាំងចាត់ចែងភោជ នាហារទទួលភ្ញៀវដែលអញ្ជើញទៅបុណ្យ នៅក្នុងថ្ងៃវេនរបស់ខ្លួននោះផងដែរ៕
(ភ្នំពេញ)៖ យោងតាមរបាយការណ៍ របស់អគ្គស្នងការដ្ឋាននគរបាលជាតិឲ្យដឹងថា នៅថ្ងៃទី០៤ ខែកញ្ញា ឆ្នាំ២០២០ មានករណីគ្រោះថ្នាក់ចរាចរណ៍ នៅទូទាំងប្រទេសកើតឡើងចំនួន១១លើក បណ្ដាលឲ្យមនុស្សស្លាប់៤នាក់ និងរបួសធ្ងន់ស្រាល១៧នាក់។
ប្រភពព័ត៌មានដដែលបញ្ជាក់ថា មូលហេតុដែលបណ្ដាលឲ្យកើតមានគ្រោះថ្នាក់ចរាចរណ៍ រួមមាន៖ ល្បឿន, មិនគោរពសិទ្ធិ, មិនប្រកាន់ស្ដាំ, ប្រជែង, បត់មិនប្រយ័ត្ន៕
(ភ្នំពេញ)៖ យុវជនដែលអះអាងខ្លួនជាអ្នកការពារបរិស្ថានចំនួន៣នាក់ ត្រូវបានកម្លាំងសមត្ថកិច្ចរាជធានីភ្នំពេញចាប់ឃាត់ខ្លួនពីបទ «ញុះញង់បង្កឲ្យមានភាពវិកវរធ្ងន់ធ្ងរដល់សន្តិសុខសង្គម» ដោយយោងតាមការបង្ហោះវិដេអូរបស់ពួកគេនៅលើ  ឈ្មោះ    នេះបើយោងតាមមន្រ្តីសាលាដំបូងរាជធានីភ្នំពេញ ប្រាប់បណ្តាញព័ត៌មាន  ។
យុវជនទាំង៣នាក់នេះដែលបានឃាត់ខ្លួនរួមមានលោក ថុន រដ្ឋា, កញ្ញា ឡុង គន្ធា កញ្ញា ភួន កែវរស្មី។ ការចាប់ឃាត់ខ្លួនទាំង៣នាក់នេះ ធ្វើឡើងនៅក្នុងតែមួយគឺនៅថ្ងៃទី៣ ខែកញ្ញា ឆ្នាំ២០២០ ក្រោមសកម្មភាពផ្សេងៗគ្នា។ យុវជន ថុង រដ្ឋា ត្រូវបានចាប់នៅក្នុងផ្ទះជួលក្នុងខណ្ឌពោធិ៍សែនជ័យ ក្រោមហេតុផលបង្កើតបន្ទប់ផ្សព្វផ្សាយព័ត៌មាន និងធ្វើវិដេអូផ្សាយដោយមិនមានច្បាប់អនុញ្ញាត។
ពួកគេទាំង៣នាក់ ធ្វើសកម្មភាពបង្ហាញពីការគាំទ្រ និងស្រឡាញ់បរិស្ថាន ប៉ុន្តែទង្វើពួកគេមានចេតនាបង្កភាពភាន់ច្រឡំដល់មហាជន និងមានចេតនាបង្កភាពវឹកវរដល់សង្គម នេះបើយោងតាមមន្រ្តីនគរបាលថ្លែងបញ្ជាក់យ៉ាងដូច្នេះប្រាប់អង្គភាពព័ត៌មាន  ។
គិតត្រឹមយប់ថ្ងៃទី០៤ ខែកញ្ញានេះ យុវជនទាំង៣នាក់ បានសាកសួរចប់ហើយនៅស្នងការដ្ឋាននគរបាលរាជធានីភ្នំពេញ នឹងត្រៀមបញ្ជូនទៅកាន់សាលាដំបូងរាជធានីភ្នំពេញ ដើម្បីបន្តសាកសួរនៅព្រឹកថ្ងៃទី០៥ ខែកញ្ញា ឆ្នាំ២០២០៕
(ភ្នំពេញ)៖ នារសៀលថ្ងៃទី៣ ខែកញ្ញា ឆ្នាំ២០២០ ក្រុមហ៊ុនសារ៉ាយ៉ា ខេមបូឌា ដែលមាន លោក កែវ សម្បត្តិ និង លោក ដៀន វិជ្ជា ជាតំណាងក្រុមហ៊ុន បានប្រគល់ជែលលាងដៃសម្លាប់មេរោគ ចំនួន ២០០កេស ស្មើនឹង ៣៥០០ដប ជូនដល់អង្គភាព កងរាជអាវុធហត្ថរាជធានីភ្នំពេញ សម្រាប់ទុកជាប្រយោជន៍ប្រើប្រាស់ក្នុងអង្គភាព ក៏ដូចជាចែកជូនដល់កងកម្លាំងទុកប្រើប្រាស់ពេលចេញបំពេញបេសកកម្ម។ ពិធីនេះប្រព្រឹត្តទៅនៅក្នុងបញ្ជាការដ្ឋានកងរាជអាវុធហត្ថរាជធានីភ្នំពេញ ។
ក្នុងឱកាសនោះ លោកឧត្តមសេនីយ៍ឯក រ័ត្ន ស្រ៊ាង មេបញ្ជាការរង កងរាជអាវុធហត្ថលើផ្ទៃប្រទេស និងជាមេបញ្ជាការកងរាជអាវុធហត្ថរាជធានីភ្នំពេញ ក៏បានប្រគល់លិខិតថ្លែងអំណរគុណ ជូនដល់ ក្រុមហ៊ុនសារ៉ាយ៉ា ខេមបូឌា ដែលមានទឹកចិត្តស្រលាញ់គាំទ្រកងរាជអាវុធហត្ថ និងចូលរួមឧបត្ថម្ភ ដូចខាងលើនេះ។

(កោះកុង)៖ លោក ស៊ិក ប៊ុនហុក ប្រធានគណៈកម្មាធិការជាតិរៀបចំការបោះឆ្នោត (គជប) បានបន្តក្រើនរំលឹកដល់មន្ត្រីបោះឆ្នោតនៃ ល.ខ.ប កោះកុង «ឱ្យប្រកាន់ខ្ជាប់នូវគោលការណ៍មិនលម្អៀងជាដាច់ខាត» ហើយវត្តមានរបស់លោកមិនមែនមកប្រាប់ឱ្យលម្អៀងទេ ព្រមទាំងមិនត្រូវយល់ថា អ្នកដែលមិននៅខាងខ្លួន ឬគាំទ្រខ្លួនសុទ្ធតែជាសត្រូវនោះទេ។
ការថ្លែងរម្លឹកនេះ បានធ្វើឡើងនៅក្នុងពិធីជួបសំណេះសំណាលជាមួយលេខាធិការដ្ឋានរៀបចំការបោះឆ្នោត (ល.ខ.ប) ខេត្តកោះកុង នៅអគារ ល.ខ.ប ស្ថិតនៅភូមិព្រែកស្វាយ សង្កាត់ស្ទឹងវែង ក្រុងខេមរភូមិន្ទ នាថ្ងៃទី៤ ខែកញ្ញា ឆ្នាំ២០២០នេះ។
លោក សេង នេង ប្រធាន ល.ខ.ប កោះកុង បានធ្វើរបាយការណ៍ជូនគណៈប្រតិភូ ក្រោមការដឹកនាំរបស់លោក ស៊ិក ប៊ុនហុក ប្រធាន គ.ជ.ប ថា ខេត្តកោះកុង មានចំនួនប្រជាពលរដ្ឋសរុប ចំនួន១៤១.៣០២នាក់ ប្រជាពលរដ្ឋដែលមានអាយុ១៨ឆ្នាំឡើង មានចំនួន ៨៩.៩២៩នាក់ ប្រជាពលរដ្ឋមានឈ្មោះក្នុងបញ្ជីបោះឆ្នោត ឆ្នាំ២០១៩ ចំនួន៦៦.២៣៣នាក់ និងមានផែនការចុះឈ្មោះបោះឆ្នោតថ្មីសម្រាប់ឆ្នាំ២០២០ ចំនួន២.៩០១នាក់។
ពាក់ព័ន្ធនឹងរបាយការណ៍សម្រាប់ការធ្វើបច្ចុប្បន្នភាពបញ្ជីបោះឆ្នោត ឆ្នាំ២០២០ ប្រធាន គជប បានថ្លែងពង្រឹងការងារជារួមថា ការលុបឈ្មោះចេញពីបញ្ជីបោះឆ្នោតបាន លុះត្រាតែមានឯកសារគ្រប់គ្រាន់ ហើយការលុបឈ្មោះចេញពីបញ្ជីបោះឆ្នោតសំដៅលើ៖
* ប្រជាពលរដ្ឋរូបនោះបានសុំសិទ្ធិចុះឈ្មោះបោះឆ្នោតនៅកន្លែងថ្មី (ប្រសិនបើប្រជាពលរដ្ឋណាម្នាក់ផ្លាស់ទីលំនៅជាបណ្ដោះអាសន្ន ឬដើម្បីទៅរកការងារធ្វើ យើងមិនអាចលុបឈ្មោះរបស់គាត់ចេញពីបញ្ជីបោះឆ្នោតបានទេ) * ប្រជាពលរដ្ឋផ្លាស់ទីលំនៅចេញជាអចិន្ត្រៃយ៍ទៅរស់នៅរាជធានី ខេត្តផ្សេង (ប្រជាពលរដ្ឋត្រូវស្នើសុំចេញទិដ្ឋាការពីអាជ្ញាធររាជធានី ខេត្ត ដើម្បីផ្លាស់ទៅរាជធានី ខេត្តផ្សេង)* ប្រជាពលរដ្ឋដែលទទួលមរណភាព (មន្ត្រី ល.ខ.ប ត្រូវយកចិត្តទុកដាក់ចំពោះឯកសារយោង ឬសំបុត្រមរណភាព ដែលត្រូវស្រង់ចូលទម្រង់ ១០២៥។ ក្នុងករណីបញ្ជូនទម្រង់ ១០២៥ មក គ.ជ.ប ដោយគ្មានឯកសារយោងបញ្ជាក់ថា ប្រជាពលរដ្ឋរូបនោះទទួលមរណភាពទេ គ.ជ.ប មិនអាចលុបឈ្មោះប្រជាពលរដ្ឋរូបនោះចេញពីបញ្ជីបោះឆ្នោតបានទេ)។
សូមជម្រាបជូនថា ខេត្តកោះកុង មានការិយាល័យចុះឈ្មោះបោះឆ្នោតអចិន្រ្តៃយ៍ និងការិយា-ល័យចល័ត សរុបចំនួន ១៨៣ ក្នុងនោះមានការិយាល័យចល័ត ចំនួន១២ ដែលជួបការលំបាក ត្រូវការជួលមធ្យោបាយដូចជា ទូក សម្រាប់ដឹកមន្ត្រី ក្រុមចុះឈ្មោះ កុំព្យូទ័រ និងសម្ភារៈមួយចំនួនទៀត ទៅកាន់ការិយាល័យចុះឈ្មោះបោះឆ្នោត និងត្រូវដឹកត្រលប់មកវិញ នៅពេលបញ្ចប់ការងារ។
ទន្ទឹមនឹងនេះ ល.ខ.ប កោះកុង មានការសហការបានយ៉ាងល្អជាមួយអាជ្ញាធរគ្រប់ដំណាក់ កាលទាំងអស់ ទាំងការស្រង់ស្ថិតិ ការចុះឈ្មោះបោះឆ្នោត ការបោះឆ្នោត ការបណ្ដុះបណ្ដាល ការឃោសនា សន្តិសុខ និងការផ្សព្វផ្សាយជាដើម។
ជាមួយគ្នានេះ លោកប្រធាន ល.ខ.ប កោះកុង ក៏បានស្នើសុំដីមួយកន្លែងពីខេត្ត ហើយខេត្ត បានផ្ដល់ជូនដីមួយកន្លែងទំហំ ៣០ម៉ែត្រ គុណនឹង ៣០ម៉ែត្រ ដើម្បីប្រើប្រាស់ជាកម្មសិទ្ធិ ល.ខ.ប ដែលមានទីតាំងនៅសង្កាត់ស្ទឹងវែង ក្រុងខេមរភូមិន្ទ។ បន្ទាប់ពីទទួលបានដីធ្វើជាកម្មសិទ្ធិរួចហើយ គ.ជ.ប បានធ្វើការសាងសង់អគាររដ្ឋបាល កាលពីថ្ងៃទី២៥ ខែមិថុនា ឆ្នាំ២០១៥ កន្លងមកនេះ។
ប្រធាន ល.ខ.ប កោះកុង ក៏បានប្ដេជ្ញាក្នុងការដឹកនាំឱ្យមានភាពល្អប្រសើរ ដោយធានាបាន នូវនិរន្តរភាពប្រកបដោយលក្ខណៈច្បាប់ វិទ្យាសាស្ត្រ សីលធម៌ គុណធម៌ និងភាពទទួលយកបាន។ ម្យ៉ាងទៀត លោកនឹងបន្តពង្រឹងទំនាក់ទំនងល្អជាមួយអាជ្ញាធរគ្រប់លំដាប់ថ្នាក់ គណបក្សនយោបាយ រួមទាំងអង្គការសង្គមស៊ីវិលនានា ដែលពាក់ព័ន្ធនឹងការបោះឆ្នោត ហើយដោយឈរលើស្មារតីនេះ ទើបធ្វើឱ្យការងារបោះឆ្នោតនៅខេត្តកោះកុង ទទួលបានជោគជ័យប្រកបដោយឯករាជ្យ អព្យាក្រឹត សច្ចៈ យុត្តិធម៌ និងតម្លាភាព ហើយលទ្ធផលអាចទទួលយកបានទាំងអស់គ្នា។
ប្រធាន គជប នៅតែក្រើនរំលឹកដល់មន្ត្រីបោះឆ្នោតនៃ ល.ខ.ប កោះកុង «ឱ្យប្រកាន់ខ្ជាប់នូវគោលការណ៍មិនលម្អៀងជាដាច់ខាត» ហើយវត្តមានរបស់លោកមិនមែនមកប្រាប់ឱ្យលម្អៀងទេ ព្រមទាំងមិនត្រូវយល់ថា អ្នកដែលមិននៅខាងខ្លួន ឬគាំទ្រខ្លួន សុទ្ធតែជាសត្រូវនោះទេ។ ជាងនេះទៀត លោកបានលើកបង្ហាញសៀវភៅ ស្តីពីក្រមសីលធម៌សម្រាប់មន្ត្រីបោះឆ្នោត ដោយឯកឧត្តមបានអានចំណុច ៦.៧ នៃក្រមសីលធម៌ដែលមានខ្លឹមសារជាអាទិ៍ថា៖
* មិនត្រូវលម្អៀងជាដាច់ខាត និងមិនត្រូវធ្វើសកម្មភាពសម្ដែងអាកប្បកិរិយា ឥរិយាបថ ឬពោលពាក្យសម្ដី ឬថ្លែងសុន្ទរកថា ឬថ្លែងការណ៍អ្វីមួយដែលបង្ហាញឱ្យឃើញពីភាពលម្អៀង ឬការចូលចិត្ត ឬមិនចូលចិត្តចំពោះគណបក្សនយោបាយ បេក្ខជន ភ្នាក់ងារគណបក្សនយោបាយណាមួយក្នុងពេលអនុវត្តភារកិច្ចរបស់ខ្លួន។ * មិនត្រូវធ្វើអ្វីមួយដែលជះឥទ្ធិពលលើអ្នកបោះឆ្នោត ដែលអាចធ្វើឱ្យមានការបោះឆ្នោតគាំទ្រ ឬប្រឆាំងបេក្ខជន ឬគណបក្សនយោបាយណាមួយ។* មិនត្រូវរើសអើងគ្រប់ទម្រង់ ដូចជារើសអើងពូជសាសន៍ ភេទ កុលសម្ព័ន្ធ ឋានៈ ឬសាសនា ដែលពាក់ព័ន្ធនឹងការបោះឆ្នោត ឬសកម្មភាពនយោបាយផ្សេងៗ។
ប្រធានថា «ខ្ញុំធ្វើតែតាមហ្នឹងតើ! ហើយនរណាហ៊ានលម្អៀង អ្នកនោះនឹងទទួលខុសត្រូវចំពោះមុខខ្ញុំ ខ្ញុំអត់ត្រូវការបែបហ្នឹងទេ!»។ បន្ទាប់ពីបញ្ចប់ពិធីសំណេះ​សំណាលជាមួយ ល.ខ.ប កោះកុង ប្រធាន គ.ជ.ប បន្តដំណើរទៅជួបជាមួយមន្ត្រី ល.ខ.ប ព្រះសីហនុ ជាបន្តទៀត នៅថ្ងៃទី៥ ខែកញ្ញា ឆ្នាំ២០២០៕
(ភ្នំពេញ)៖ ការប្រកាសទម្លាក់កញ្ចប់ថវិកាជាតិចន្លោះពី ១០០ ទៅ ១៥០លានដុល្លារអាមេរិក ពីប្រមុខរាជរដ្ឋាភិបាលកម្ពុជា សម្តេចតេជោ ហ៊ុន សែន សម្រាប់សាងសង់ និងកែលំអរផ្លូវក្នុងក្រុងសៀមរាប ប្រមាណជា ៣៨ខ្សែ ជាអំណរសាទរជាពន់ពេកក្រៃសម្រាប់ប្រជាពលរដ្ឋក្នុងខេត្តសៀមរាប និយាយដោយឡែក និងសម្រាប់ពលរដ្ឋកម្ពុជាទាំងមូលនិយាយជារួម។
អ្នកឧកញ៉ា សៀង ណាំ អ្នកតំណាងរាស្ត្រខេត្តសៀមរាប និងក្នុងនាមជាពលរដ្ឋក្នុងខេត្តសៀមរាបផងដែរនោះ តាមរយៈអង្គភាពព័ត៌មាន   បានសម្តែងការសាទរ និងរីករាយជាខ្លាំងសម្រាប់ដំណឹងមួយនេះ។ ក្នុងនាមខ្លួនលោកផ្ទាល់ ក៏ដូចជាពលរដ្ឋក្នុងខេត្តសៀមរាប លោក សៀង ណាំ បានគោរពថ្លែងអំណរគុណយ៉ាងជ្រាលជ្រៅបំផុតចំពោះសម្តេចតេជោ ហ៊ុន សែន នាយករដ្ឋមន្ត្រីកម្ពុជា។
លោក សៀង ណាំ បានលើកឡើងថា ការសម្រេចចិត្តដ៏ខ្ពង់ខ្ពស់របស់សម្តេចតេជោ នឹងជំរុញការអភិវឌ្ឍហេដ្ឋារចនាសម្ព័ន្ធក្នុងខេត្ត លើកកម្ពស់សោភ័ណភាពក្រុងសៀមរាប។ ជាពិសេសបានរួមចំណែកយ៉ាងខ្លាំងដល់សក្តានុពលទេសចរណ៍ និងអាជីវកម្ម វិនិយោគក្នុងខេត្តសៀមរាប កាន់តែល្អប្រសើរសម្រាប់ភ្ញៀវទេសចរ និងប្រជាពលរដ្ឋ ដែលកំពុងរស់នៅក្នុងខេត្តសៀមរាប។
សូមបញ្ជាក់ថា ក្នុងកិច្ចប្រជុំគណៈរដ្ឋមន្ត្រីនាព្រឹកថ្ងៃទី០៤ ខែកញ្ញា ឆ្នាំ២០២០នេះ សម្តេចតេជោ ហ៊ុន សែន បានប្រកាសទម្លាក់កញ្ចប់ថវិកាជាតិចន្លោះពី ១០០ ទៅ ១៥០លានដុល្លារអាមេរិក ដើម្បីសាងសង់ និងកែលំអរផ្លូវចំនួន ៣៨ខ្សែ នៅទីរួមខេត្តសៀមរាប។
សម្តេចតេជោ ហ៊ុន សែន បានគូសបញ្ជាក់ថា ការសម្រេចសាងសង់ផ្លូវទាំង ៣៨ខ្សែនៅទីរួមខេត្តសៀមរាបនេះ មិនត្រឹមតែជាការធ្វើឱ្យប្រសើរឡើងនូវប្រព័ន្ធហេដ្ឋារចនាសម្ព័ន្ធក្នុងក្រុងសៀមរាប ដែលជាទីក្រុងទេសចរណ៍ដ៏ល្បាញល្បីរបស់កម្ពុជាប៉ុណ្ណោះទេ តែក៏ជាការរួមចំណែកផ្តល់ការងារជូនពលរដ្ឋក្នុងកំលុងពេលជួបវិបត្តិកូវីដ១៩នេះផងដែរ។
ក្នុងកិច្ចប្រជុំនេះសម្តេចតេជោ ហ៊ុន សែន បានណែនាំឱ្យបង្កើតគណៈកម្មការមួយសម្រាប់សាងសង់ផ្លូវទាំង៣៨ខ្សែនេះ ដោយមានសម្តេចពិជ័យសេនា ទៀ បាញ់ ឧបនាយករដ្ឋមន្ត្រី រដ្ឋមន្ត្រីក្រសួងការពារជាតិ និងជាប្រធានក្រុមការងារថ្នាក់ជាតិចុះជួយខេត្តសៀមរាប ជាប្រធាន, លោកឧបនាយករដ្ឋមន្ត្រី ជា សុផារ៉ា រដ្ឋមន្ត្រីក្រសួងរៀបចំដែនដី នគរូបនីយកម្ម និងសំណង់ ជាអនុប្រធាន ហើយលោកទេសរដ្ឋមន្ត្រី ស៊ុន ចាន់ថុល រដ្ឋមន្ត្រីក្រសួងសាធារណការ និងដឹកជញ្ជូន ជាអ្នកប្រតិបត្តិការផ្ទាល់លើការងារនេះ។
សម្តេចតេជោ ហ៊ុន សែន ក៏បានណែនាំទៅលោក ទៀ សីហា អភិបាលខេត្តសៀមរាប ចាប់ផ្តើមសិក្សារៀបចំ និងដោះស្រាយបញ្ហាផលប៉ះពាល់ផ្សេងៗ។
សម្តេចតេជោនាយករដ្ឋមន្ត្រី ក៏បានបង្ហាញក្តីសង្ឃឹមថា ប្រជាពលរដ្ឋក្នុងខេត្តសៀមរាប នឹងបើកលំហរបេះដូចជួយសម្រួលដល់ការសាងសង់ផ្លូវទាំងនេះ ដូចជាប្រជាពលរដ្ឋនៅខេត្តព្រះសីហនុ។ សម្តេចតេជោ ហ៊ុន សែន បានថ្លែងថា ប្រជាពលរដ្ឋនៅខេត្តព្រះសីហនុ បានស្រេកឃ្លានផ្លូវ ហើយបានចូលរួមសហការជាមួយអាជ្ញាធរ ដោយមិនបានទាមទារសំណងលើផលប៉ះពាល់នោះឡើយ។
បើតាមសម្តេចតេជោ ហ៊ុន សែន ការសាងសង់ផ្លូវនៅខេត្តព្រះសីហនុ មិនមានចំណាយថវិកាលើការសងផលប៉ះពាល់របស់ប្រជាពលរដ្ឋនោះឡើយ។
ទន្ទឹមនឹងការប្រកាសទម្លាក់ថវិកាសាងសង់ផ្លូវនៅខេត្តសៀមរាបនេះ សម្តេចតេជោ ហ៊ុន សែន ក៏បានថ្លែងបញ្ជាក់ដែរថា ដ្បិតថាកម្ពុជារងគ្រោះពីវិបត្តិនៃជំងឺកូវីដ១៩ តែមិនបានរំខានដល់គម្រោងកសាងហេដ្ឋារចនាសម្ព័ន្ធនោះឡើយ។
សម្តេចតេជោ ហ៊ុន សែន ក៏បានថ្លែងអំណរគុណដល់ក្រសួងស្ថាប័នទាំងអស់ ដែលបានចូលរួមសន្សំសំចៃ ធ្វើឱ្យកម្ពុជាសន្សំបានថវិកាជាង ៦០០លានដុល្លារសម្រាប់យកមកអភិវឌ្ឍន៍ប្រទេសជាតិ៕
(ភ្នំពេញ)៖ សម្តេចតេជោ ហ៊ុន សែន នាយករដ្ឋមន្ត្រីកម្ពុជា នៅព្រឹកថ្ងៃទី០៤ ខែកញ្ញា ឆ្នាំ២០២០នេះ បានដឹកនាំកិច្ចប្រជុំគណៈរដ្ឋមន្ត្រី។ កិច្ចប្រជុំបានពិនិត្យ និងអនុម័តលើសេចក្តីព្រាងច្បាប់ស្ដីពីមូលបត្ររដ្ឋ និងសេចក្ដីព្រាងច្បាប់ស្ដីពីការរៀបចំនិងការប្រព្រឹត្តទៅនៃអាជ្ញាធរសេវាហិរញ្ញវត្ថុ មិនមែនធនាគារ។
កិច្ចប្រជុំដឹកនាំដោយសម្តេចតេជោ ហ៊ុន សែន ក៏បានសម្រេចបញ្ជូនទៅសុំការអនុម័តយល់ព្រមពីស្ថាប័ននីតិប្បញ្ញត្តិលើសេចក្តីព្រាងច្បាប់ចំនួន៥ផ្សេងទៀតរួមមាន៖ ១៖ សេចក្តីព្រាងច្បាប់ស្តីពីការអនុម័តយល់ព្រមលើកិច្ចព្រមព្រៀងស្ដីពីការវិនិយោគ ក្រោមកិច្ចព្រមព្រៀងក្របខ័ណ្ឌស្ដីពីសហប្រតិបត្តិការសេដ្ឋកិច្ចទូលំទូលាយរវាង សមាគមប្រជាជាតិអាស៊ីអាគ្នេយ៍និងសាធារណរដ្ឋឥណ្ឌា។២៖ សេចក្តីព្រាងច្បាប់ស្តីពីការអនុម័តយល់ព្រមលើកិច្ចព្រមព្រៀងស្ដីពីការវិនិយោគ រវាងបណ្ដារដ្ឋជាសមាជិកនៃសមាគមប្រជាជាតិអាស៊ីអាគ្នេយ៍និងរដ្ឋាភិបាលនៃតំបន់រដ្ឋបាលពិសេសហុងកុងនៃសាធារណរដ្ឋប្រជាមានិតចិន។៣៖ សេចក្តីព្រាងច្បាប់ស្តីពីការអនុម័តយល់ព្រមលើពិធីសារទីមួយធ្វើវិសោធនកម្មកិច្ចព្រមព្រៀងស្ដីពីភាពជាដៃគូសេដ្ឋកិច្ចទូលំទូលាយ រវាងរដ្ឋជាសមាជិកនៃសមាគមប្រជាជាតិអាស៊ីអាគ្នេយ៍និងជប៉ុន។៤៖ សេចក្តីព្រាងច្បាប់ស្តីពីការអនុម័តយល់ព្រមលើពិធីសារអនុវត្តកញ្ចប់សន្យាទី១០ ក្រោមកិច្ចព្រមព្រៀងក្របខ័ណ្ឌអាស៊ានស្ដីពីសេវាកម្ម។៥៖ សេចក្តីព្រាងច្បាប់ស្តីពីការអនុម័តយល់ព្រមលើកិច្ចព្រមព្រៀងអាស៊ានស្ដីពីការទទួលស្គាល់ទៅវិញទៅមកលើការផ្ដល់អាជ្ញាបណ្ណក្រុមអាកាសយានិក។
ក្នុងកិច្ចប្រជុំនេះសម្តេចតេជោ ហ៊ុន សែន ក៏បានប្រកាសពីការបញ្ចេញកញ្ចប់ថវិកាចំនួនពី ១០០លានដុល្លារអាមេរិក ទៅ១៥០លានដុល្លារអាមេរិក សម្រាប់គម្រោងសាងសង់ផ្លូវចំនួន៣៨ខ្សែក្នុងទីរួមខេត្តសៀមរាប ដើម្បីជួយកែលម្អហេដ្ឋារចនាសម្ព័ន្ធទីក្រុងសៀមរាប បង្កើតការងារនិងលើកស្ទួយជីវភាពប្រជាពលរដ្ឋ ជំរុញកំណើនភ្ញៀវទេសចរនិងកំណើនសេដ្ឋកិច្ចជាតិក្រោយវិបត្តិជំងឺកូវីដ-១៩។
សម្ដេចតេជោនាយករដ្ឋមន្ត្រី បានសង្កត់ធ្ងន់ថា គម្រោងកែលម្អហេដ្ឋារចនាសម្ព័ន្ធផ្លូវក្នុងទីរួមខេត្តសៀមរាបនេះ នឹងត្រូវបញ្ចប់នៅចុងឆ្នាំ២០២១ ហើយនឹងធ្វើឱ្យភ្ញៀវទេសចរ កាន់តែមានមោទនភាពចំពោះសម្បត្តិបេតិកភណ្ឌវប្បធម៌ប្រវត្តិសាស្ត្ររបស់កម្ពុជាដែលស្ថិតក្នុងទឹកដីអច្ឆរិយៈនេះ ព្រមទាំងមានមោទនភាពចំពោះការ អភិវឌ្ឍហេដ្ឋារចនាសម្ព័ន្ធរូបវន្តនៅក្នុងទីរួមខេត្តសៀមរាបផងដែរ។
សម្តេចតេជោនាយករដ្ឋមន្ត្រី ក៏បានថ្លែងអំណរគុណដល់គ្រប់ក្រសួងស្ថាប័ននិងរដ្ឋបាលថ្នាក់ក្រោមជាតិ ដែលបានខិតខំសន្សំសំចៃ មិនខ្ជះខ្ជាយថវិកា ក្នុងដំណាក់កាលនៃការឆ្លងរាលដាលជំងឺកូវីដ-១៩ ដែលធ្វើឱ្យកម្ពុជាសន្សំថវិកាបានជាង៦០០លានដុល្លារអាម៉េរិក ដើម្បីប្រើប្រាស់បន្ថែមក្នុងការអភិវឌ្ឍប្រទេសជាតិ។
សម្តេចតេជោ បានថ្លែងថា កម្ពុជាត្រូវអភិវឌ្ឍសេដ្ឋកិច្ចខ្លួនឱ្យដើរទាន់សភាពការណ៍ តាមរយៈជំរុញការអនុវត្តកិច្ចព្រមព្រៀងពាណិជ្ជកម្មទ្វេភាគីឬពហុភាគី និងត្រូវខិតខំនាំចេញទំនិញដែលផលិតបានទៅកាន់ទីផ្សារទាំងនោះ ព្រមទាំងបន្តចរចារនិងឈានទៅចុះកិច្ចព្រមព្រៀងពាណិជ្ជកម្មជាមួយដៃគូថ្មីៗទៀត ដើម្បីលើកកម្ពស់ទំនាក់ទំនងសេដ្ឋកិច្ចនិងនយោបាយរបស់ព្រះរាជាណាចក្រកម្ពុជា។
សម្តេចប្រមុខរាជរដ្ឋាភិបាល ក៏បានគូសបញ្ជាក់ដែរថា ក្នុងដំណាក់កាលបច្ចុប្បន្ននៃវិបត្តិជំងឺកូវីដ-១៩ កម្ពុជាត្រូវបង្កើនឧត្តមភាពប្រកួតប្រជែងក្នុងការជំរុញការនាំចេញស្បៀង ពិសេសការនាំចេញអង្ករទៅកាន់ទីផ្សារបរទេស នូវអតិរេកស្រូវអង្ករប្រចាំឆ្នាំដែលកម្ពុជាសម្រេចបាន។
ក្នុងឱកាសពិធីបុណ្យកាន់បិណ្ឌ និងភ្ជុំបិណ្ឌខាងមុខនេះ សម្ដេចតេជោនាយករដ្ឋមន្ត្រី បានណែនាំដល់ក្រសួងស្ថាប័ន កងកម្លាំងមានសមត្ថកិច្ចគ្រប់ផ្នែកពាក់ព័ន្ធ និងរដ្ឋបាលថ្នាក់ក្រោមជាតិ ត្រូវខិតខំធានាការពារសន្តិសុខ សណ្ដាប់ធ្នាប់សាធារណៈ ឱ្យបានល្អប្រសើរជូនប្រជាពលរដ្ឋ និងត្រូវបន្តជំរុញការផ្សព្វផ្សាយសេចក្ដីណែនាំរបស់ក្រសួងស្ថាប័នពាក់ព័ន្ធ ស្តីពីវិធានការការពារការឆ្លងជំងឺកូវីដ-១៩។
ក្នុងឱកាសពិធីបុណ្យកាន់បិណ្ឌ និងភ្ជុំបិណ្ឌខាងមុខនេះសម្ដេចតេជោនាយករដ្ឋមន្ត្រី បានជូនពរដល់មន្ត្រីរាជការគ្រប់លំដាប់ថ្នាក់ កងកម្លាំងប្រដាប់អាវុធ វិស័យឯកជន និងជនរួមជាតិខ្មែរគ្រប់រូបដែលកំពុងរស់នៅក្នុងនិងក្រៅប្រទេស សូមទទួលបាននូវជោគជ័យ សិរីសួស្ដី ជ័យមង្គល វិបុលសុខ និងការពារកុំឱ្យមានការឆ្លងរាលដាលជំងឺកូវីដ-១៩ ជារៀងដរាបតទៅ៕
(បាត់ដំបង)៖ នៅថ្ងៃទី៤ ខែកញ្ញា ឆ្នាំ២០២០ មន្រ្តីសាខាការពារអុ្នកប្រើប្រាស់ កិច្ចការប្រកួតប្រជែង និងបង្ក្រាបការក្លែងបន្លំ (ក.ប.ប) ខេត្តបាត់ដំបង បានសហការជាមួយមន្រ្តីមន្ទីរពាណិជ្ជកម្ម និងអាជ្ញាធរដែនដី ចុះត្រួតពិនិត្យផលិតផលទំនិញដាក់តាំងលក់ នៅផ្សារទំនើប តាមផ្ទះល្វែងក្នុងក្រុងបាត់ដំបង បានរកឃើញទំនិញខូចគុណភាព ហួសកាលបរិច្ឆេទចំនួន១៤៧គីឡូក្រាម យកមករក្សាទុក ដើម្បីដុតកម្ទេចចោលពេលក្រោយ។
លោក ហាក់ សុខរិន ប្រធានសាខា ក.ប.ប ខេត្ត បានឲ្យដឹងថា នៅផ្សារទំនើប ឡៅ ប៉េងលី ក្រុងបាត់ដំបង ដកហូតទំនិញខូចគុណភាព ចំនួន០១គីឡូក្រាម (ទឹកដោះគោជូ), ផ្សារទំនើប គឹម ច័ន្ទតុលា ដកហូតទំនិញខូចគុណភាចំនួន ០,៥គីឡូក្រាម (   ), ផ្សារទំនើបសូរិយ៉ា ក្រុងបាត់ដំបង ដោយដកហូតទំនិញខូចគុណភាពចំនួន ៧.២៩ គីឡូក្រាម (រួមមាន ស្ករគ្រាប់មាន០,៥៤ គីឡូក្រាម, កាហ្វេកញ្ចប់មាន ៦.៧៥ គីឡក្រាម), ផ្សារទំនើប សុខ ខេង ក្រុងបាត់ដំបង ដោយដកហូតទំនិញខូចគុណភាពចំនួន១៣៨.២១គីឡូក្រាម (រួមមាន ទឹកស៉ីរ៉ូដប(ថៃ)មាន ៧១.២៧ គីឡូក្រាម,   មាន១៦.៥០ គីឡូក្រាម, ទឹកក្រូច(  ) មាន១២គីឡូក្រាម, ទឹកស៉ីអ៉ីដប(ថៃ)មាន៩.៤០ គីឡូក្រាម, ពោតកំប៉ុងមាន៧.២៥ គីឡូក្រាម, ទំនិញខូចគុណភាពចម្រុះ មាន ២១.៧៩ គីឡូក្រាម)។
លោកប្រធានសាខា បានបញ្ជាក់ថា ដើម្បីទប់ស្កាត់ការលក់ទំនិញខូចគុណភាព ក្នុងខណ:បុណ្យភ្ជំបិណ្ឌនិងកាន់បិណ្ឌឆ្នាំនេះ មន្រ្តីជំនាញចុះនៅតាមគោលដៅនានា ដើម្បីត្រួតពិនិត្យការលក់ទំនិញរបស់អាជីវករលក់ដូរ ទើបរកឃើញរួចរឹបអូសយកមកសាខា រក្សាទុកកម្ទេចចោលនៅពេលក្រោយ។
មន្រ្តីជំនាញក៏បានចុះត្រួតពិនិត្យម្សៅទឹកដោះគោ និងផលិតផលសម្រាប់ចិញ្ចឹមទារក និងកុមារ ដើម្បីរកភាពមិនអនុលោមតាមខ្លឹមសារ នៃអនុក្រឹត្យលេខ១៣៣ អនក្រ.បក និងបានផ្សព្វផ្សាយ តាមសេចក្ដីជូនដំណឹងរបស់ក្រសួងពាណិជ្ជកម្មលេខ២៣៨៣ព.ណ.អ. កបប ។ ជាលទ្ធផល មិនមានដាក់តាំងលក់ម្សៅទឹកដោះគោម៉ាក  ទេ ដោយក្រហ៊ុនបានប្រមូលយកត្រឡប់ទៅវិញ។ ចំពោះម្សៅទឹកដោះផ្សេងៗទៀត មិនបានរកឃើញភាពមិនអនុលោមទេ ក្នុងផ្សារទំនើបទាំងអស់ ខាងលើឡើយ។
ជាមួយគ្នានោះ លោក ហាក់ សុខរិន ក៏បានអំពាវនាវ ដល់អាជីវកររួមគ្នាទប់ស្កាត់ និងកុំលក់ទំនិញខូចគូណភាព ឬ ម្ហូបអាហារមានដាក់លាយ សារធាតុគីមីហាមឃាត់ខុសច្បាប់បន្តទៀត ព្រោះវាបណ្តាល ឲ្យមានការប៉ះពាល់ដល់សុខភាពអ្នកប្រើប្រាស់ និងផ្សព្វផ្សាយបន្តតាមរយៈអប់រំដោយផ្ទាល់ ឬ តាមការបិទស្ទិកឃើ នៅនឹងកន្លែងលក់តែម្តង៕
(ភ្នំពេញ)៖ ក្នុងសន្និសីទអន្តរជាតិលើកទី៣ ស្ដីពីកិច្ចព្រមព្រៀងទទួលស្គាល់គ្នាទៅវិញទៅមកលើអ្នកជំនាញទេសចរណ៍អាស៊ាន () តាមប្រព័ន្ធ   នារសៀលថ្ងៃទី០៤ ខែកញ្ញា ឆ្នាំ២០២០នេះ លោក លីម ចុកហូយ (  ) អគ្គលេខាធិការអាស៊ាន បានលើកឡើងថា អាស៊ានកំពុងពន្លឿនការអនុវត្តម្រោងថ្មីនៃការបណ្ដុះបណ្ដាលជំនាញទេសចរណ៍អាស៊ាន តាមប្រព័ន្ធអនឡាញឲ្យកាន់តែប្រសើរថែមទៀត។
សន្និសីទអន្តរជាតិនេះត្រូវបានរៀបចំដោយប្រទេសហ្វីលីពីន ក្រោមប្រធានបទ «អ្នកជំនាញទេសចរណ៍អាស៊ាន៖ សម្របខ្លួនជាមួយនឹងទម្លាប់ថ្មី» ដោយមានការចូលរួមពីមន្ត្រីជំនាញផ្នែកឯកជន ជាពិសេសស្ថាប័នអប់រំបណ្ដុះបណ្ដាលនៃប្រទេសសមាជិកអាស៊ានទាំង ១០ ប្រមាណ ១,០០០នាក់ និងមានការចូលរួមកម្មវិធីបើកដោយលោកស្រី    រដ្ឋមន្ត្រីទេសចរណ៍ហ្វីលីពីន ហើយមន្ត្រីជំនាញក្រសួងទេសចរណ៍កម្ពុជា ក៏បានចូលរួមជាវាគ្មិននៃកិច្ចពិភាក្សាផងដែរ។
លោកអគ្គលេខាធិការ លីម ចុកហូយ បានប្រាប់ឲ្យដឹងថា អាស៊ានមានប្រព័ន្ធចុះបញ្ជីអ្នកជំនាញទេសចរណ៍សម្រាប់សម្រួលការបម្លាស់ការងារ ដែលអ្នកបម្រីការងារក្នុងវិស័យទេសចរណ៍អាស៊ានទាំងអស់អាចទទួលបាននូវប្រភពឯកសារ ដើម្បីធ្វើការបណ្ដុះបណ្ដាលជំនាញតាមប្រព័ន្ធអនឡាញ ជាកម្មវិធីបណ្ដុះបណ្ដាលជំនាញបន្ថែម () និងកម្មវិធីបណ្ដុះបណ្ដាលជំនាញថ្មី (-) ដើម្បីពង្រឹងសមត្ថភាពក្នុងកំឡុងពេលកូវីដ-១៩នេះ។
លោកថា «អាស៊ានកំពុងពន្លឿនការអនុវត្តម្រោងថ្មីនៃការបណ្ដុះបណ្ដាលជំនាញទេសចរណ៍អាស៊ាន តាមប្រព័ន្ធអនឡាញឲ្យកាន់តែប្រសើរថែមទៀត»។ដោយវិស័យទេសចរណ៍ គឺជាវិស័យសេដ្ឋកិច្ចចម្បងរបស់អាស៊ាន ដែលត្រូវបានរងផលប៉ះពាល់ខ្លាំងពីវិបត្តិកូវីដ-១៩ ការស្ដារឡើងវិញនៃវិស័យនេះ គឺជាអាទិភាពគន្លឹះក្នុងសមាគមន៍ប្រជាជាតិអាស៊ីអាគ្នេយ៍ ដើម្បីធានាឲ្យបានថាវិស័យទេសចរណ៍នៅតែជាវិស័យដែលបង្កើតប្រាក់ចំណូលចូលសេដ្ឋកិច្ចជាតិ និងជាប្រភពចម្បងនៃការងារ។
ក្នុងន័យនេះ លោកអគ្គលេខាធិការបានរំលឹកពីស្មារតីនៃកិច្ចប្រជុំកំពូលអាស៊ានលើកទី៣៦ កាលពីខែមិថុនាកន្លងទៅ ដោយប្រមុខដឹកនាំកំពូលបានគូសបញ្ជាក់អំពីសារៈសំខាន់នៃការដាក់ចុះ វិធានការឆ្លងដែនមួយចំនួន ដូចជា   ឬ   ដែលជាជំហានដំបូងនៃការសម្រួលការងើបឡើងវិញនៃតំបន់។
លោកបានអះអាងថា ក្នុងបរិបទបច្ចុប្បន្ន វិស័យទេសចរណ៍ត្រូវដើរតួនាទីកាន់តែបន្ទាន់ដែលមិនធ្លាប់មានពីមុនមក ក្នុងការនាំតំបន់ត្រឡប់មកដំណើរការជាប្រក្រតីឡើងវិញ យ៉ាងហោចណាស់តាមរយៈសម្រួលឲ្យមានការធ្វើដំណើរធុរកិច្ចចាំបាច់មួយចំនួន ព្រមទាំងស្ដារទំនុកចិត្តអ្នកធ្វើដំណើរឡើងវិញ។
សូមរំលឹកថា សន្និសីទស្ដីពីកិច្ចព្រមព្រៀងអ្នកជំនាញទេសចរណ៍អាស៊ាន () ត្រូវបានរៀបចំ២ឆ្នាំម្ដង ដែលលើកទី១ ឆ្នាំ២០១៦ នៅប្រទេសឥណ្ឌូនេស៊ី លើកទី២ ឆ្នាំ២០១៨ នៅកម្ពុជា។
ឆ្នាំ២០១៩ អាស៊ានទទួលបានទេសចរអន្តរជាតិជាង ១៣៣លាននាក់ ក្នុងកំណើន ៧% ក្នុងនោះទេសចរផ្ទៃក្នុងអាស៊ាន ( -) មានប្រមាណ ៤០% បង្កើតការងារផ្ទាល់ប្រមាណ ៣០លាននាក់ ស្មើនឹង ៩.៧% នៃការងារសរុប និងចូលរួមបង្កើតចំណូលក្នុងសេដ្ឋកិច្ចជាតិប្រមាណ ១០% នៃ  ប៉ុន្តែតាមការប៉ាន់ស្មានជាបឋម ឆ្នាំ២០២០ អាចនឹងមានការធ្លាក់ចុះនៃទេសចរអន្តរជាតិប្រមាណពី ៧០-៨០%៕


(ភ្នំពេញ)៖ ជារៀងរាល់ថ្ងៃមានព័ត៌មានជាច្រើនបាននិងកំពុងផ្សព្វផ្សាយជុំវិញពិភពលោក,   សូមសង្ខេបព័ត៌មានជាតិ-អន្តរជាតិសំខាន់ៗ ជូនលោកអ្នកសម្រាប់ប្រចាំថ្ងៃទី០៤ ខែកញ្ញា ឆ្នាំ២០២០ មានដូចខាងក្រោម៖
* ព័ត៌មាន  
១៖ ថ្ងៃនេះក្រសួងសុខាភិបាលបន្តប្រកាសថា គ្មានករណីឆ្លងជំងឺកូវីដ១៩ថ្មីនោះឡើយ ខណៈមានអ្នកជាសះស្បើយម្នាក់
២៖ អ្នកឆ្លង -19 លើលោកកើនដល់ជាង ២៦.៤លាននាក់ ស្លាប់ជាង ៨៧ម៉ឺននាក់ និងជាសះស្បើយជិត ១៩លាននាក់!
៣៖ សម្តេចតេជោ ហ៊ុន សែន ប្រកាសបញ្ចេញកញ្ចប់ថវិកា ១៥០លានដុល្លារ ធ្វើផ្លូវក្នុងខេត្តសៀមរាប
៤៖ ឥណ្ឌារងគ្រោះកាន់តែធ្ងន់ដោយសារ -19, អ្នកឆ្លងជាង៨៣,៣០០នាក់ និងស្លាប់ ១,០៩៦នាក់ ត្រូវបានរាយការណ៍ក្នុង១ថ្ងៃ!
៥៖ ព្រះមហាក្សត្រកម្ពុជា៖ លើសកលលោកទាំងមូលនេះ សីលធម៌ និងអភិសមាចារ កំពុងស្រុតចុះគួរឲ្យបារម្ភ
៦៖ បារាំងចេញមុខថ្កោលទោស ការដាក់ទណ្ឌកម្មដោយអាមេរិក លើតុលាការអន្តរជាតិ 
៧៖ រាជរដ្ឋាភិបាលអនុម័តទាំងស្រុង លើសេចក្តីព្រាងច្បាប់ស្តីមូលបត្ររដ្ឋ
៨៖ ប្រធានាធិបតីប្រេស៊ីល៖ «ការចាក់វ៉ាក់សាំងប្រឆាំងកូរ៉ូណា មិនមែនជារឿងចាំបាច់ទេ ទោះបីជាវាត្រូវផលិតបានជោគជ័យក្តី»
៩៖ រាជរដ្ឋាភិបាលអនុម័តទាំងស្រុងលើ សេចក្តីព្រាងច្បាប់ស្តីពីការរៀបចំ និងការប្រព្រឹត្តទៅនៃអាជ្ញាធរសេវាហិរញ្ញវត្ថុមិនមែនធនាគារ
១០៖ បេក្ខជនប្រធានាធិបតី ចូ បៃដិន ជួបក្រុមគ្រួសារបុរសស្បែកខ្មៅ   ដែលត្រូវបានប៉ូលិសអាមេរិក បាញ់៧គ្រាប់ឲ្យរងរបួសធ្ងន់
១១៖ ត្រឹមជាង១សប្ដាហ៍ អំពើឃាតកម្មយ៉ាងសាហាវព្រៃផ្សៃកើតឡើងផ្ទួនៗ ចំនួន៧ករណី សម្លាប់មនុស្ស១១នាក់
១២៖ មីយ៉ាន់ម៉ារាយការណ៍ពី មនុស្សស្លាប់ម្នាក់ទៀតដោយសារ -19 ខណៈករណីឆ្លងកើនដល់ ១,១៣៣នាក់!
១៣៖ រាជរដ្ឋាភិបាល សម្រេចប្រគល់ដីប្រមាណ៣០ហិកតានៃបឹងតាមោក ឱ្យស្ថាប័នរដ្ឋចំនួន៤ និងដីជាង៨ហិកតាប្រគល់ជូនកម្មសិទ្ធិឯកជន
១៤៖ មេទ័ពឥណ្ឌាមានទំនុកចិត្តខ្ពស់ថា ជម្លោះព្រំដែនជាមួយចិន អាចដោះស្រាយតាមរយៈកិច្ចសន្ទនា
១៥៖ ទូតអាមេរិកប្រចាំកម្ពុជា៖ អាមេរិកជាទីផ្សារនាំចេញធំជាងគេបំផុតមួយសម្រាប់កម្ពុជា, ឆ្នាំ២០១៩ កម្ពុជានាំចេញទំនិញជាង៥ពាន់លានដុល្លារ
១៦៖ ការស្ទង់មតិថ្មី បង្ហាញថាលោក ស៊ូហ្គា មានលទ្ធភាពខ្ពស់កា្លយជានាយករដ្ឋមន្ត្រីជប៉ុន ជំនួសលោក អាបេ
១៧៖ កម្ពុជា-អាមេរិក ប្តេជ្ញាបន្តជំរុញពាណិជ្ជកម្ម និងវិនិយោគ ជាពិសេសពាណិជ្ជកម្មតាមអេឡិកត្រូនិក
១៨៖ សកម្មជនថៃដ៏មានឥទ្ធិពលពីររូប អាចនឹងត្រូវជាប់ឃុំក្នុងពន្ធនាគារ ដោយសារបំពានលក្ខខណ្ឌនៅក្រៅ
១៩៖ ក្រសួងការងារចេញសេចក្តីជូនដំណឹង ស្តីពីថ្ងៃឈប់សម្រាកបុណ្យភ្ជុំបិណ្ឌចំនួន៣ថ្ងៃ ចាប់ពីថ្ងៃទី១៦-១៨ ខែកញ្ញា ឆ្នាំ២០២០
២០៖ ប្រទេសដីកោះ  ចង់ឲ្យសហរដ្ឋអាមេរិក «ដាក់មូលដ្ឋាទ័ពក្នុងប្រទេសនេះ» ដើម្បីទប់ទល់ឥទ្ធិពលចិន!
២១៖ លិខិតមិត្តអ្នកអាន៖ «ការសុំសិទ្ធិធ្វើនយោបាយចាប់ផ្តើមកំរើកជាថ្មី ក្រោយអស់សង្ឃឹមថាខ្មោចអាចរស់ឡើងវិញ»
២២៖ នៅឆ្នាំ២០៣២ ចិននឹងក្លាយប្រទេសសេដ្ឋកិច្ចលេខ «១» របស់ពិភពលោក, នេះបើតាមការព្យាករណ៍ថ្មីមួយ
២៣៖ ព័ត៌មានវិដេអូប្រចាំថ្ងៃទី០៣ ខែកញ្ញា ឆ្នាំ២០២០ របស់បញ្ជាការដ្ឋានកងទ័ពជើងគោក ( )
* ព័ត៌មាន   
១៖ អាល្លឺម៉ង់ និងអេស្ប៉ាញស្មេីគ្នា តែអ៊ុយក្រែនបាន ៣ពិន្ទុឡេីងឈរកំពូលតារាងនៅ  
២៖ ចំណេះដឹងទូទៅ៖ អ្នកដែលចូលរួមដង្ហែសពព្រះចៅអធិរាជម៉ុងហ្គោល សង់ស៉ីខាន់ យកទៅបញ្ចុះ គឺត្រូវសម្លាប់ទាំងអស់
៣៖ កីឡាករ  និង  របស់ក្លិប  ឆ្លងជំងឺ -19
៤៖ ក្រសួងបរិស្ថាន ប្រកាសរៀបចំព្រឹត្តិការណ៍រត់ប្រណាំង លើភ្នំគូលេនលើកដំបូង
៥៖ លីគ  របស់អាល្លឺម៉ង់ បន្តរក្សាការប្តូរកីឡាករ ៥នាក់ដដែលនៅរដូវកាលថ្មីនេះ
៦៖ ក្រុមហ៊ុនចិន  សហការជាមួយឥណ្ឌា ដើម្បីធានាឱ្យហ្គេម  អាចបន្តលេងបានទៀត
៧៖ ព្រះនាងតូច ជេនណា នឹងយាងជួបតារា ល្បីនៅកូរ៉េ លោក    និងត្រៀមផលិតចម្រៀងជាមួយក្រុម - «»
៨៖   សម្រេចបញ្ចប់កិច្ចសន្យាជាមួយទូរទស្សន៍ចិន ដែលមានទឹកប្រាក់ ៧៥០លានដុល្លារ
* សូមអានព័ត៌មានជាច្រើនទៀតនៅលើ  និង គេហទំព័រ ..
(ភ្នំពេញ)៖ នៅថ្ងៃទី០៤ ខែកញ្ញា ឆ្នាំ២០២០នេះ នគរបាលចរាចរណ៍ទូទាំងប្រទេសកម្ពុជា បានត្រួតពិនិត្យនិងផាកពិន័យលើយានយន្តសរុបចំនួន ១០៩៣គ្រឿងទៀត ក្នុងនោះមានម៉ូតូ ៨២៣គ្រឿង និងរថយន្ត ២៧០គ្រឿង។ នេះបើតាមការបញ្ជាក់របស់ឧត្តមសេនីយ៍ឯក ឆាយ គឹមខឿន អគ្គស្នងការរង និងជាអ្នកនាំពាក្យ នៃអគ្គស្នងការដ្ឋាននគរបាលជាតិ ប្រាប់បណ្តាញព័ត៌មាន  ។
បើតាមអ្នកនាំពាក្យអគ្គស្នងការ, រយៈពេល១២៧ថ្ងៃ នៃការរឹតបន្ដឹងច្បាប់ចរាចរណ៍ផ្លូវគោក ដោយបង្កើនប្រាក់ពិន័យ តាមអនុក្រឹត្យលេខ៤៩ ពោលគឺថ្ងៃទី០១ ខែឧសភា ដល់ថ្ងៃទី០៤ ខែកញ្ញា ឆ្នាំ២០២០ នគរបាលចរាចរណ៍ទូទាំងប្រទេស បានត្រួតពិនិត្យ និងផាកពិន័យយានយន្តសរុបចំនួន ១៦០២១១គ្រឿង ក្នុងនោះមានម៉ូតូ ១១៨៩០២គ្រឿង និងរថយន្តគ្រប់ប្រភេទ ៤១៣០៩គ្រឿង។
បទល្មើសដែលត្រូវបានកត់សម្គាល់សម្រាប់ម៉ូតូ គឺភាគច្រើនអត់មួក ល្មើសសញ្ញា អត់ស្លាកលេខ និងស្រវឹង។ ដោយឡែកបទល្មើសសម្រាប់រថយន្ត គឺភាគច្រើនលើសល្បឿន លើសចំណុះ អត់ខ្សែក្រវាត់ ល្មើសសញ្ញា អត់ស្លាកលេខ ដឹកលើសទម្ងន់ អត់បណ្ណបើកបរ ប្រើប្រាស់ទូរស័ព្ទជាដើម។
ឧត្តមសេនីយ៍ឯក ឆាយ គឹមខឿន បានបន្តថា រយៈពេល ១២៧ថ្ងៃមកនេះ ការអនុវត្តតាមអនុក្រឹត្យថ្មី ក្នុងការផាកពិន័យយានយន្តល្មើស បានដំណើរការទៅយ៉ាងល្អប្រសើរ។ លោកបានថ្លែងអំណរគុណ និងកោតសរសើរដល់ជនរួមជាតិ ជាអ្នកប្រើប្រាស់ផ្លូវទាំងអស់ ដែលបានចូលរួមគោរពច្បាប់ចរាចរណ៍យ៉ាងល្អប្រសើរ រយៈពេលកន្លងមកនេះ ជាពិសេសកោតសរសើរ និងអរគុណ ដល់នគរបាលចរាចរណ៍ ដែលបានលះបង់ និងខិតខំប្រឹងប្រែងជំរុញការរឹតបន្តឹងចរាចរណ៍ ប្រកបដោយស្មារតីទទួលខុសត្រូវខ្ពស់បំផុត។
សូមបញ្ជាក់ថា សម្រាប់ថ្ងៃទី០៤ ខែកញ្ញា ឆ្នាំ២០២០នេះ គ្រោះថ្នាក់ចរាចរណ៍នៅទូទាំងប្រទេសកម្ពុជា ក៏បានកើតឡើងចំនួន ១១លើក ក្នុងនោះស្លាប់ ៤នាក់ របួស ១៧នាក់ (របួសធ្ងន់ ១៣នាក់)៕
(ភ្នំពេញ)៖ អាជ្ញាធរខេត្តពោធិ៍សាត់ បានចេញសេចក្តីជូនដំណឹងថា នឹងបោសសម្អាតទីតាំងលំនៅមិនស្របច្បាប់ នៅក្នុងតំបន់ការពារធម្មជាតិ ដែនជម្រកសត្វព្រៃភ្នំសំកុស ដោយទុករយៈពេល ៧ថ្ងៃ ឲ្យប្រជាពលរដ្ឋដែលតាំងទីលំនៅខុសច្បាប់នៅទីតាំងនោះ រុះរើចេញជាបន្ទាន់។
យោងតាមតាមសេចក្តីជូនដំណឹង របស់លោក ម៉ៅ ធនិន អភិបាលខេត្តពោធិ៍សាត់ ដែលបណ្តាញព័ត៌មាន   ទទួលបាននៅយប់ថ្ងៃទី០៤ ខែកញ្ញា ឆ្នាំ២០២០នេះ បានជូនដំណឹងដល់ប្រជាពលរដ្ឋ ២១គ្រួសារ ដែលកំពុងមកតាំងទីលំនៅ និងកាប់រុករានដីព្រៃក្នុងតំបន់ការពារធម្មជាតិ ឲ្យដឹងថា នៅពេលបច្ចុប្បន្ននេះផ្ទៃដីតំបន់ ការពារធម្មជាតិដែនជម្រកសត្វព្រៃភ្នំសំកុស កំពុងត្រូវបានជនខិលខូចមួយចំនួនមករំលោភកាប់ទន្ទ្រានព្រៃ កាន់កាប់ដីយ៉ាងអាណាធិបតេយ្យ ទោះជាមានការណែនាំទប់ស្កាត់ ពីអាជ្ញាធរគ្រប់លំដាប់ថ្នាក់ និងមន្ត្រី ជំនាញយ៉ាងណាក៏ដោយ ក៏នៅតែមានការកាប់ទន្ទ្រានព្រៃកើតមានឡើងដដែល។
ដើម្បីថែរក្សាព្រៃ និងដីតំបន់ការពារធម្មជាតិ ដែលជាប្រភពធនធានធម្មជាតិដ៏សំខាន់បំផុតសម្រាប់ជីវភាពប្រជាពលរដ្ឋ ដែលកំពុងរស់នៅក្នុងខេត្តពោធិ៍សាត់ទាំងមូល រដ្ឋបាលសាលាខេត្តពោធិ៍សាត់ នឹងចាត់វិធានការរដ្ឋបាលបោសសម្អាត ទីតាំងរស់នៅនៅមិនស្របច្បាប់ នៅក្នុងតំបន់ការពារធម្មជាតិដែនជម្រកសត្វព្រៃភ្នំសំកុស ចាប់ពីចំណុចស្ពានអូរ ១៧ រហូតដល់លើភ្នំ១៥០០ ភូមិដីក្រហម ឃុំអន្លង់រាប ស្រុកវាលវែង ខេត្តពោធិ៍សាត់ ដោយរដ្ឋបាលខេត្ត ទុករយៈពេលមួយសប្តាហ៍ (០៧ថ្ងៃ) គិតចាប់ពីថ្ងៃជូនដំណឹងនេះទៅ សម្រាប់រយៈពេលឱ្យប្រជាពលរដ្ឋ ចំនួន ២១គ្រួសារ ធ្វើការរុះរើផ្ទះ និងខ្ទមទាំង៤៣ ខ្នងដែលបានសាងសង់នៅមិនស្របច្បាប់ ចេញពីចំណុចខាងលើដោយខ្លួនឯង ហើយបញ្ឈប់រាល់សកម្មភាពកាប់រុករានដីព្រៃ នៅក្នុងតំបន់ការពារធម្មជាតិ។
«ដល់ថ្ងៃផុតកំណត់នៃសេចក្ដីជូនដំណឹងនេះ រដ្ឋបាលខេត្តនឹងចាត់វិធានការការរុះរើ ដោយមិនទទួលខុសត្រូវរាល់ ការខូចខាតនោះទេ ក្នុងករណីនេះប្រជាពលរដ្ឋណាដែលរឹងរូស ឬប្រឆាំងតបតដោយហិង្សាត្រូវទទួល ទោសតាមច្បាប់ជាធរមាន»។ នេះបើតាមសេចក្តីជូនដំណឹង របស់រដ្ឋបាលខេត្តពោធិ៍សាត់ បានបញ្ជាក់បន្ថែម។
លោក ម៉ៅ ធនិន ក៏បានបញ្ជាដល់គណៈបញ្ជាការឯកភាពស្រុក និងមន្ត្រីឧទ្យានុរក្ស ត្រូវធ្វើការតាមដានសកម្មភាព ប្រជាពលរដ្ឋតាមសេចក្ដីជូនដំណឹងនេះ ហើយបន្ទាប់ពីដល់ថ្ងៃកំណត់ នៃសេចក្ដីជូនដំណឹងត្រូវចុះរុះរើផ្ទះ ឬខ្ទមដែលនៅមិនទាន់មានការរុះរើទាំងអស់ចេញ ពីតំបន់ការពារធម្មជាតិ។ អាជ្ញាធរមូលដ្ឋានត្រូវតាមដាន និងធ្វើការគ្រប់គ្រងជនចំណូលស្រុក ដោយមិនត្រូវចេញលិខិតបញ្ជាក់ទីលំនៅ ឬលិខិតបញ្ជាក់កម្មសិទ្ធិដីធ្លី ជូនប្រជាពលរដ្ឋនៅតំបន់ការពារធម្មជាតិឡើយ៕
(បន្ទាយមានជ័យ)៖ កម្លាំងការិយាល័យបទល្មើសគ្រឿងញៀន បានសហការជាមួយកម្លាំងមូលដ្ឋានកងរាជអាវុធហត្ថស្រុកព្រះនេត្រព្រះ ចុះឃាត់ខ្លួនជនសង្ស័យ លួចលក់គ្រឿងញៀនជាទ្រង់ទ្រាយធំបានម្នាក់។
កម្លាំងអាវុធហត្ថឃាត់ខ្លួនជនសង្ស័យបាន នៅវេលាម៉ោង ១០៖៣៥ នាទីថ្ងៃទី៣ ខែកញ្ញា ឆ្នាំ២០២០ នៅចំណុចភូមិចក្រី ឃុំជប់វ៉ារី ស្រុកប្រនេតព្រះ ខេត្តបន្ទាយមានជ័យ ក្រោមការដឹកនាំដោយ លោកវរសេនីយ៍ឯក ជា តារា មេបញ្ជាការរងកងរាជអាវុធហត្ថខេត្តបន្ទាយមានជ័យទទួលការងារគ្រឿងញៀន។
ជនសង្ស័យ ឈ្មោះ គឹម ហួត ភេទប្រុស អាយុ៣៧ឆ្នាំ មុខរបរមិនពិតប្រាកដ ទីកន្លែងកំណើតរស់នៅភូមិសំរោង ឃុំតាពូង ស្រុកបាត់ដំបង ខេត្តបាត់ដំបង បច្ចុប្បន្នរស់នៅភូមិដីក្រហម ឃុំអន្លង់លាបស្រុកវាលវែង ខេត្តពោធិ៍សាត់។ ក្នុងនោះកម្លាំងអាវុធហត្ថដកហូតសម្ភារ និងភស្តុតាងបានមួយចំនួនមានគ្រឿងញៀនមេតំហ្វេតាមីន ទឹកកកម្សៅក្រាម ពណ៌សថ្លា ចំនួន ២ កញ្ចប់ធំ ទម្ងន់ស្មើនឹង ២.០៦៤ក្រាម រថយន្ត១គ្រឿងម៉ាកតូយ៉ូតាកូរ៉ូឡាពណ៌ប្រផេះខ្មៅ ពាក់ស្លាកលេខភ្នំពេញ2 3600 ទូរស័ព្ទចំនួន ២ គ្រឿង និងរបស់ពាក់ព័ន្ធជាច្រើនទៀត។
តាមការអះអាងរបស់លោក ជាតារា បានប្រាប់អង្គភាព   ឲ្យដឹងថា មុននឹងបង្ក្រាបជនសង្ស័យបាននោះ កម្លាំងអាវុធហត្ថបានទទួលព័ត៌មាន ពីបណ្ដាញភ្នាក់ងារផ្ដល់ព័ត៌មានថា នៅចំណុចខាងលើមានជនសង្ស័យកំពុងរកស៊ីជួញដូរគ្រឿងញៀន។ ក្រោយពីទទួលព័ត៌មានហើយ កម្លាំងជំនាញការិយាល័យបទល្មើសគ្រឿងញៀន បានចុះធ្វើការស្រាវជ្រាវស៊ើបអង្កេត ឈានដល់ឃាត់ខ្លួនបានជនសង្ស័យនៅចំណុចកើតហេតុខាងលើ ហើយបញ្ជូនមកស្នងការដ្ឋានអាវុធហត្ថខេត្តដើម្បីសួរនាំបន្ត។
លោក ជា ដារា បានបញ្ជាក់ឲ្យដឹងបន្តទៀតថា តាមចម្លើយសារភាពរបស់ជនសង្ស័យបានសារភាពថា គ្រឿងញៀនទាំងអស់នេះរូបគេស៊ីឈ្នួលកាន់ឲ្យគេ យកទៅឲ្យអ្នកទិញបន្តចំនួន២លើកមកហើយ ហើយថ្ងៃឈ្នួលយកទៅឲ្យគេ២លើកនោះ បានប្រាក់ចំនួន ១.៥០០ដុល្លារ។ ផ្អែកលើចម្លើយសារភាព និងវត្ថុតាងខាងលើកម្លាំងអាវុធហត្ថ បានធ្វើការសន្និដ្ឋានថា ជនសង្ស័យខាងលើ ពិតជាបានលួចជួញដូរគ្រឿងញៀនដោយខុសច្បាប់ពិតប្រាកដមែន។
លុះនៅព្រឹកថ្ងៃទី៤ ខែកញ្ញា ឆ្នាំ២០២០នេះ នៅក្នុងទីបញ្ជាការកងរាជអាវុធហត្ថខេត្ត លោក អ៊ុ រាត្រី អភិបាលខេត្តបន្ទាយមានជ័យ លោកឧត្តមសេនីយ៍ត្រី បោន ប៊ិន មេបញ្ជាការកងរាជអាវុធហត្ថខេត្តបន្ទាយមានជ័យ លោកព្រះរាជអាជ្ញាខេត្ត បានចុះមកធ្វើការពិនិត្យគ្រឿងញៀន។ បច្ចុប្បន្នជនសង្ស័យ និងវត្ថុតាង កំពុងត្រូវបានចាត់វិធានការផ្លូវច្បាប់តែម្តង៕
(កណ្ដាល)៖ មូលនិធិមហាគ្រួសារកងរាជអាវុធហត្ថ ត្រូវបាននាំជូនដល់មន្ត្រីអាវុធហត្ថដែលមានគ្រួសារ ទទួលមរណភាព និងឆ្លងទន្លេចំនួន៣គ្រួសារ ដែលត្រូវបានប្រគល់ជូនដល់ដៃនាថ្ងៃទី៤ ខែកញ្ញា ឆ្នាំ២០២០នេះ។
ដំណើរការនេះដឹកនាំដោយលោកវរសេនីយ៍ឯក ជា វុទ្ធី មេបញ្ជាការរងកងរាជអាវុធហត្ថខេត្តកណ្តាល តំណាងឧត្តមសេនីយ៍មេបញ្ជាការ បានដឹកនាំក្រុមការងារ អាវិធហត្ថខេត្តជាច្រើននាក់ ចុះសួរសុខទុក្ខ និងផ្ដល់អំណោយជូន។
លោក ជា វុទ្ធី បានលលកឡើងថា អរគុណសន្តិភាព ដឹងគុណស្ថាបនិក មគ្គុទ្ទេសក៍ឯក និងប្រតិបត្តិករនយោបាយឈ្នះឈ្នះ ដែលបាននាំមកនូវសន្តិភាព និងការឯកភាពជាតិពេញលេញ និងមានការរីកចំរើនជាលំដាប់។
គួរជម្រាបជូនថា មូលនិធិមហាគ្រួសារកងរាជអាវុធហត្ថ ដែលបានផ្ដល់ជូនមន្ត្រីអាវុធហត្ថដែលគ្រួសារ បានទទួល មរណភាព និងឆ្លងទន្លេរួមមាន៖
* ទី១៖ លោកអនុសេនីយ៍ឯក អ៊ុក សារិន ជំនួយការមូលដ្ធាន ស្រុកកៀនស្វាយ ដែលប្រពន្ធទទួលមរណភាព ទទួលបានថវិកាចំនួន ២,៩២០,០០០៛ និងសម្ភារមួយចំនួនទៀត ក្នុងភូមិទួលក្របៅ ឃុំគគី ស្រុកកៀនស្វាយ។ * ទី២៖ គ្រួសារ ឆ្លងទន្លេ លោកអនុសេនីយ៍ទោ អុន ណារុន ជំនួយការមូលដ្ឋាន ស្រុកកៀនស្វាយ ទទួលបានថវិកា ២,១៤៥,០០០៛ និងសម្ភារមួយចំនួនទៀតឃុំសំរោងធំ។* ទី៣៖ គ្រួសារឆ្លងទន្លេ លោកអនុសេនីយ៍ឯក កែម តិចស៊ុន មេបញ្ជាការរងមូលដ្ឋានស្រុកគៀនស្វាយ ទទួលបានថវិកាចំនួន ១,៩៨០,០០០៛ និងគ្រឿងឧបភោគបរិភោគមួយចំនួនទៀត ស្ថិតនៅឃុំកំពង់ ភ្នំស្រុកលើកដែក។
ក្នុងឱកាសនោះដែរ ក្រុមគ្រួសារទាំង៣ បានសំដែងនូវសេចក្តីអំណរគុណ និងជូនពរដល់លោកឧត្តមសេនីយ៍មេបញ្ជាការ ព្រមទាំងមហាគ្រួសារកងរាជអាវុធហត្ថទាំងអស់ អោយមានសុខភាពល្អ និងទទួលបានជោគជ័យគ្រប់ភារកិច្ច៕
(ព្រៃវែង)៖ លោក ជា សុមេធី អភិបាលខេត្តព្រៃវែង និងអភិបាលរងខេត្ត ព្រមទាំងសហការី នៅថ្ងៃទី៤ ខែកញ្ញា ឆ្នាំ២០២០ បានជួបសំណេះសំណាលជាមួយតំណាងសាលារៀនទាំង១៩ ក្នុងក្រុងព្រៃវែង និងបានឧបត្ថម្ភសម្ភារអនាម័យតាមការណែនាំរបស់ក្រសួងសុខាភិបាល ក្នុងកំឡុងពេលបើកសាលារៀនឡើងវិញក្នុងខេត្តព្រៃវែង ដើម្បីជួយសម្រួលដល់ការគ្រប់គ្រង លើវិធានការអនាម័យសុខភាព។
លោក ជា សុមេធី បានសំដែងការកោតសរសើរ អបអរសាទរ និងវាយតម្លៃខ្ពស់ចំពោះការខិតខំប្រឹងប្រែងអនុវត្តយ៉ាងម៉ឺងម៉ាត់ តាមសេចក្តីណែនាំរបស់ក្រសួងសុខាភិបាលកម្ពុជា និងសូមបន្តសហការគ្នាដើម្បីអភិវឌ្ឍន៍វិស័យអប់រំនៅក្នុងខេត្តបន្ថែមទៀត ដោយផ្តោតការយកចិត្តទុកដាក់លើការលើកកម្ពស់គុណភាពសិក្សា និងការគ្រប់គ្រងសាលារៀនប្រកបដោយប្រសិទ្ធភាព ក្នុងកំឡុងពេលបើកសាលារៀនឡើងវិញនាពេលនេះ។
លោកអភិបាលខេត្តបានបញ្ជាក់ថា លោកគ្រូ អ្នកគ្រូ ត្រូវខិតខំបង្ហាត់បង្រៀនដល់សិស្សានុសិស្សបន្ថែមទៀត ដើម្បីលើកកម្ពស់គុណភាពវិស័យអប់រំអោយបានល្អប្រសើរ ដើម្បីជួយរួមចំណែក ក្នុងការអភិវឌ្ឍន៍ប្រទេសជាតិឲ្យរីកចម្រើនលើគ្រប់វិស័យ ជាពិសេសត្រូវណែនាំដល់សិស្សានុសិស្សឲ្យយកចិត្តទុកដាក់ក្នុងការធ្វើអនាម័យជាប្រចាំត្រូវលាងដៃជាមួយសាប៊ូ ជែល អាកុលដើម្បីចៀសឆ្ងាយពីជំងឺកូវីដ១៩ផងដែរ។
លោក ជា សុមេធី ក៏បានឧបត្ថ្ភម្ភដល់លោកគ្រូ អ្នកគ្រូតំណាងសាលារៀនទាំង១៩ ក្នុងក្រុងព្រៃវែង នូវថវិការម្នាក់ៗទទួលបាន ៥ម៉ឺនរៀល និងសម្ភារអនាម័យមួយចំនួនផងដែរ៕
(កំពង់ធំ)៖ លោក ហាក់ ម៉ុងហួត អភិបាលស្រុកតាំងគោក ខេត្តកំពង់ធំ នៅព្រឹកថ្ងៃទី៤ ខែកញ្ញា ឆ្នាំ២០២០ បានរៀបចំពិធីលែងកូនត្រីពូជចំនួន២៥,៥៥៥ក្បាល នៅសហគមន៍ស្រះជម្រក ត្រីពន្លឺជីវភាព នៅឃុំអណ្ដូងពោធិ៍ ដោយមានការចូលរួមពីប្រធានការិយាល័យចំណុះរដ្ឋបាលស្រុក កងកម្លាំងទាំង៣ និងប្រជាពលរដ្ឋជាង៥០នាក់។
លោក ហាក់ ម៉ុងហួត បានថ្លែងអំណរគុណលោក ឆេង សារ៉ន ហៅ ម៉ៅ និងលោកស្រី សេង ហ៊ន្នីថា ដែលបានឧបត្ថម្ភកូនត្រីចំនួន២៥,៥៥៥ក្បាល ដើម្បីព្រលែងនៅក្នុងសហគមន៍ស្រះពន្លឺជីវភាព ដើម្បីឆ្លើយតបតាមការសំណូមពររបស់សហគមន៍នៅទីនោះផងដែរ។ លោកក៏សម្ដែងការសប្បាយរីករាយ ដោយឃើញប្រជាសហគមន៍បានចូលរួមអភិរក្សនិងថែរក្សា ស្រះជម្រកត្រីពន្លឺជីវភាព មិននេសាទដោយប្រើឧបករណ៍ខុសច្បាប់ជាដើម។
លោកបន្តទៀតថា ការប្រារព្ធពិធីលែងកូនត្រីពូជនេះ ត្រូវបានរៀបចំឡើងចំពេលរដូវបិទនេសាទទូទំាងប្រទេស លើកលែងតែការធ្វើនេសាទជាលក្ខណៈគ្រួសារ ដើម្បីបង្ក លក្ខណៈឲ្យហ្វូងមច្ឆាជាតិ ទំាងឡាយ មានលទ្ធភាពបន្តពូជសម្រាប់ឆ្នាំក្រោយៗបន្តទៀត ជាពិសេសក្នុងគោលបំណង ដើម្បីបំផុសមហាជនឲ្យមានស្មារតីចូលរួមការពារ អភិរក្ស និងអភិវឌ្ឍន៍ធនធានជលផលឲ្យមានការ ប្រសើរឡើង ស្របទៅតាមគោលនយោបាយរបស់រាជរដ្ឋាភិបាល បានរៀបចំកម្មវិធីកំណែទម្រង់វិស័យជលផលដោយ បានលុបឡូត៍នេសាទទំាងអស់ហើយបានប្រគល់សិទ្ធិអំណាចទៅឲ្យសហគមន៍ គ្រប់គ្រង និងរៀបចំផែនការសម្រាប់អភិវឌ្ឍន៍មូលដ្ឋានរបស់ខ្លួន។
លោកអភិបាលស្រុកបានក្រើនរំលឹកទៅដល់ខណ្ឌជលផលស្រុក និងអាជ្ញាធរពាក់ព័ន្ធត្រូវមានភារកិច្ចធ្វើការផ្សព្វផ្សាយច្បាប់ស្តីពីជលផល លិខិតបទដ្ឋានគតិយុត្តិ ជូនដល់ពលរដ្ឋឲ្យបានទូលំទូលាយ ត្រូវធ្វើការបង្កា្របបទល្មើសនេសាទឲ្យមានប្រសិទ្ធិ ដោយធ្វើការសហការណ៍ជាមួយអាជ្ញាធរមូលដ្ឋាន កងកម្លាំង និងមន្ទីរជាប់ពាក់ព័ន្ធ ធ្វើការបំផុសការអភិវឌ្ឍពង្រឹងសម្ថភាពដល់មន្រ្តីជំនាញ សហគមន៍នេសាទដែលបានបង្កើតរួចជាស្រេចឲ្យបានរឹងមាំ រៀបចំការបោះបង្គោលព្រំកន្លែងអភិរក្ស និងកន្លែង នេសាទ គ្រួសារឲ្យបានច្បាស់លាស់ ត្រូវចាត់វិធានការលើជនល្មើសបំផ្លាញ ព្រៃលិចទឹក និងរក្សាព្រៃលិចទឹកឲ្យបានគង់វង្ស ជាពិសេសគឺធ្វើការទប់ស្កាត់ និងអំពាវនាវ ដល់បងប្អូនកុំឲ្យធ្វើការនេសាទខុសច្បាប់ដោយប្រើឧបករណ៍ឆក់និងស្បៃមុងដែលនាំឲ្យវិនាស ពូជត្រីទាំងស្រុងនាពេលអនាគត។
ជាចុងក្រោយជាចុងក្រោយលោក ហាក់ ម៉ុងហួត បានបន្តក្រើនរំលឹកដល់ប្រជាពលរដ្ឋ លោកយាយ លោកតា គ្រប់រូបយកទុកដាក់ចិត្តចំពោះជំងឺកូវីដ-១៩ ទោះបីជា នៅក្នុងសហគមន៍មិនមានអ្នកឆ្លងយ៉ាងណាក៏ដោយ ក៏មិនត្រូវធ្វេសប្រហែសឡើយ ត្រូវតែធ្វើអនាម័យឱ្យបានជាប្រចាំដូចជាត្រូវ លាងដៃជាមួយនឹងសាប៊ូ ទឹកអាកុល ជេលឱ្យបានញឹកញាប់នៅពេលដែលប៉ះ ឬកាន់នៅរបស់អ្វីមួយជាមុនសិន ព្រមទាំងពាក់ម៉ាស់ ឬក្រម៉ា នៅពេលធ្វើដំណើរទៅទីសាធារណៈ ឬទៅផ្សារ ដើម្បីទប់ស្កាត់ការ ឆ្លងរោគពីមនុស្សម្នាក់ ទៅមនុស្សម្នាក់ទៀត និងគោរពតាមការណែនាំរបស់ក្រសួងសុខភិបាលឱ្យបានជាប្រចាំ ។
សូមបញ្ជាក់ផងដែរថាពូជកូនត្រីដែលបានប្រលែងនៅសហគមន៍ស្រះពន្លឺជីវភាពមានដូចជា៖ ត្រីឆ្ពិន ១០,០០០ក្បាល, ត្រីត្រសក់ ៥,០០០ក្បាល, ត្រីប្រា ១,០០០ក្បាល ត្រីពោរ ១,០០០ក្បាល និងត្រីស្លាត ត្រីក្រាយ ត្រីអណ្តែងទន់ ត្រីគល់រាំង ត្រីស្កោក ត្រីការធ ចំនួន ៥,៥៥៥ក្បាល៕
(សៀមរាប)៖ លោក ទៀ សីហា អភិបាលខេត្តសៀមរាប នៅថ្ងៃទី៤ ខែកញ្ញា ឆ្នាំ២០២០នេះ បានចេញលិខិតថ្លែងអំណរគុណសម្តេចតេជោ ហ៊ុន សែន នាយករដ្ឋមន្ដ្រីនៃកម្ពុជា ដែលបានប្រកាសសម្រេចផ្ដល់កញ្ចប់ថវិកា១៥០លានដុល្លារ សម្រាប់ស្ថាបនាផ្លូវ នៅក្រុងសៀមរាប។
សូមជម្រាបថា ក្នុងកិច្ចប្រជុំគណៈរដ្ឋមន្ត្រី នៅព្រឹកថ្ងៃទី០៤ ខែកញ្ញា ឆ្នាំ២០២០នេះ សម្តេចតេជោ ហ៊ុន សែន បានប្រកាសបញ្ចេញកញ្ចប់ថវិកាជាតិ ១៥០លានដុល្លារអាមេរិក ដើម្បីសាងសង់ផ្លូវ ក្នុងខេត្តសៀមរាប។
លោក ខៀវ កាញារីទ្ធ រដ្ឋមន្ត្រីក្រសួងព័ត៌មាន បានដកស្រង់ប្រសាសន៍សម្តេចតេជោ មកបញ្ជាក់ដូច្នេះ «នៅពេលចាប់ផ្តើមគណៈរដ្ឋមន្ត្រីថ្ងៃសុក្រ ទី៤ កញ្ញា ២០២០ សម្តេចតេជោ ហ៊ុន សែន បានប្រកាសពីការផ្តល់ថវិកាចំនួន ១៥០លានដុល្លារ ដើម្បីសាងសង់ផ្លូវនៅក្នុងខេត្តសៀមរាប ដែលនឹងជួយកែលំអហេដ្ឋារចនាសម្ពន្ធខេត្តផង ផ្តល់ការងារដល់ប្រជាជនដែលអាចប៉ះពាល់ដោយកូវីដ១៩ផង»។
សម្តេចតេជោ ហ៊ុន សែន បានគូសបញ្ជាក់ថា ផ្លូវតូចធំដែលគ្រោងសាងសង់នេះមានចំនួន ៣៨ខ្សែ នៅក្នុងទីរួមខេត្ត។ សម្តេចតេជោ បានលើកឡើងថា ការសាងសង់ផ្លូវទាំងនេះ នឹងជួយលើកស្ទួយដល់ជីវភាពរស់នៅរបស់ប្រជាពលរដ្ឋ ហើយនឹងជួយជំរុញដល់កំណើនសេដ្ឋកិច្ចជាតិក្រោយជំងឺកូវីដ១៩។
សម្តេចតេជោ បានប្រកាសថា សម្តេចនឹងអញ្ជើញបើកការដ្ឋាសាងសង់ដោយផ្ទាល់។ សម្តេចតេជោនាយករដ្ឋមន្ត្រីបង្ហាញក្តីសង្ឃឹមថា នៅចុងឆ្នាំ២០២១ ក្រុងសៀមរាប ដែលជាទីក្រុងទេសចរណ៍ដ៏ល្បាញល្បីរបស់កម្ពុជា នឹងមានប្រព័ន្ធហេដ្ឋារចនាសម្ព័ន្ធល្អប្រសើរ។
សម្តេចតេជោនាយករដ្ឋមន្ត្រី បានថ្លែងអំណរគុណដល់គ្រប់ក្រសួងស្ថាប័ន ដែលបានសន្សំសំចៃ មិនខ្ជះខ្ជាយថវិកា ធ្វើឱ្យកម្ពុជាសន្សំបានថវិកាជាង ៦០០លានដុល្លារសម្រាប់យកមកអភិវឌ្ឍន៍ប្រទេសជាតិ៕
(ភ្នំពេញ)៖ នាយឧត្តមសេនីយ៍ ឥត សារ៉ាត់ អគ្គមេបញ្ជាការរង នាយសេនាធិការចម្រុះនៃកងយោធពលខេមរភូមិន្ទ និងលោកស្រី ខៀវ បុប្ផាផល រួមជាមួយថ្នាក់ដឹកនាំ ពលទាហាន ក្នុងអគ្គបញ្ជាការ និងមន្ត្រីរាជការកងកម្លាំងប្រដាប់អាវុធ និងពុទ្ធបរិស័ទចំណុះជើងវត្តក្នុងខណ្ឌកំបូល រាជធានីភ្នំពេញ នៅព្រឹកថ្ងៃទី០៤ ខែកញ្ញា ឆ្នាំ២០២០នេះ នេះបានចូលរួមក្នុងពិធីកាន់បិណ្ឌវេនទី២ នៅវត្តវេឡូវ័ន្ត ព្រៃឫស្សី។
នៅពិធីបុណ្យកាន់បិណ្ឌវេនទី២ នាយឧត្តមសេនីយ៍ ឥត សារ៉ាត់ និងលោកស្រី ព្រមទាំងនាយ ពលទាហានក្នុងអគ្គបញ្ជាការ បានបួងសួង និងឧទ្ទិសនូវមហាកុសលផល បុណ្យដែលបានធ្វើក្នុងថ្ងៃបុណ្យកាន់បិណ្ឌវេនទី២នេះ ជូនដល់បុព្វការីជនមាន មាតា បិតា ជីដូនជីតា ញាតិការទាំង ៧សន្តាន ដែលបានចែកឋានទៅកាន់លោកខាងមុខ ពិសេសឧទ្ទិសមហាកុសលនេះ ជូនដល់ដួងវិញ្ញាណក្ខន្ធបុព្វបុរស់អ្នកស្នេហាជាតិ និងវីរយុទ្ធជន យុទ្ធនារី នៃកងយោធពលខេមរភូមិន្ទ ដែលបានបូជាជីវិតលះបង់សាច់ស្រស់ ឈាមស្រស់ ក្នុងបុព្វហេតុការពារជាតិមាតុភូមិ និងទឹកដីកម្ពុជា នាពេលកន្លងមក សូមបុណ្យកុសលដែលបានធ្វើនៅក្នុងថ្ងៃបុណ្យកាន់បិណ្ឌវេនទី២នេះ បានដល់អ្នកទាំងអស់គ្រប់ៗគ្នាកុំបីអាក់ខានឡើយ។
ព្រះចៅអធិការវត្តវេឡូវ័ន្ត ព្រៃឫស្សី មានសង្ឃដីការថា បុណ្យកាន់បិណ្ឌនេះបើតាមគម្ពីរធម្មបទ ក្នុងសម័យបុព្វកាលអ្នកប្រាជ្ញាជំនាន់នោះបានប្រើពាក្យថា បវរណាបច្ច័យ បួន ដល់ព្រះសង្ឃដែលមានព្រះពុទ្ធអង្គរ ជាប្រធានបានកំណត់ធ្វើរយៈពេល ៣ខែ ប៉ុន្តែចំណេរកាលក្រោយមកទើបអ្នកប្រាជ្ញរាជបណ្ឌិតកំណត់ឲ្យប្រើពាក្យថា ពិធីកាន់ បិណ្ឌវិញ ដែលមានរយៈពេលតែ១៤ថ្ងៃប៉ុណ្ណោះ រួមទាំងថ្ងៃបុណ្យភ្ជុំបិណ្ឌផងដែរ ព្រោះក្នុងរដូវនេះជារដូវមានភ្លៀងធ្លាក់ច្រើនពិបាកដល់ភិក្ខុសង្ឃ ក្នុងការស្វែងរកអាហារ បិណ្ឌបាត។
នាយឧត្តមសេនីយ៍ ឥត សារ៉ាត់ បន្ទាប់ពីបានរាប់បាត្រ និងវេរប្រគេននូវចង្ហានទេយ្យទាន គ្រឿងឧបភោគបរិភោគ បច្ច័យ និងគ្រឿងបូជាព្រះរួចមកក៏បានជួបសំណេះ សំណាលជាមួយព្រះសង្ឃ និងពុទ្ធបរិស័ទ ចាស់សីលវត្តី និងប្រជាពលរដ្ឋ ដែលចូលរួមដោយបាននាំនូវក្តីនឹករលឹក និងបណ្ដាំផ្ញើសាកសួរសុខទុក្ខប្រកប ដោយមនោសញ្ចេតនាគោរព ស្រឡាញ់ដ៏ជ្រាលជ្រៅបំផុត ពីសំណាក់ថ្នាក់ដឹកនាំព្រឹទ្ធសភា រដ្ឋសភា ជាពិសេសសម្ដេចតេជោ ហ៊ុន សែន នាយករដ្ឋមន្ត្រីនៃកម្ពុជា ជូនចំពោះពលរដ្ឋ ទាំងអស់ ក្នុងឱកាសដែលប្រជាពលរដ្ឋខ្មែរនៅទូទាំងប្រទេស កំពុងប្រារព្ធធ្វើពិធីបុណ្យកាន់បិណ្ឌ និងពិធីបុណ្យភ្ជុំបិណ្ឌនាឆ្នាំនេះ។
នាយឧត្តមសេនីយ៍ ឥត សារ៉ាត់ បានសំដែងនូវក្តីសប្បាយរីករាយដោយឃើញព្រះសង្ឃ និងប្រជាពុទ្ធបរិស័ទ ដែលអញ្ជើញមកធ្វើបុណ្យបានគោរពយ៉ាងត្រឹមត្រូវ តាមការណែនាំរបស់ក្រសួងសុខាភិបាល ស្ដីពីពិធីការពារនិងទប់ស្កាត់ការឆ្លងរាលដាលនៃជំងឺកូវីដ១៩។ លោកក៏បានអំពាវនាវ និងក្រើនរំលឹកដល់ព្រះសង្ឃ និងប្រជាពលរដ្ឋ ពេលចូលរួមក្នុងពិធីបុណ្យកាន់បិណ្ឌ និងពិធីបុណ្យភ្ជុំបិណ្ឌ ត្រូវបន្តចូលរួមការពារ និងទប់ស្កាត់ឲ្យខាងតែបាននៃជំងឺកូវីដ១៩ តាមការណែនាំរបស់ក្រសួងសុខាភិបាល។
ក្នុងពិធីបុណ្យកាន់បិណ្ឌវេនទី២នេះដែរ នាយឧត្តមសេនីយ៍ ឥត សារ៉ាត់ និងកងកម្លាំងប្រដាប់អាវុធទាំងអស់បានវេរប្រគេនព្រះសង្ឃ ដែលគង់ចាំព្រះវស្សាសម្រាប់វត្ត វេឡុវ័នព្រៃឫស្សីមាន អង្ករ ១០បាវ, ត្រីខកំប៉ុង ១កេស, ទឹកក្រូច ទឹកផ្លែឈើ ២៤កេស, តែអូអ៊ីឈិ ៥កេស, ទឹកបរិសុទ្ធ ៥០កេស, មី ២កេសធំ, ទឹកត្រី ទឹកស៊ីអ៊ីវ ៦យួរ និងក្រៅពីនោះមានគ្រឿងឧបភោគបរិភោគជាច្រើនមុខទៀតផង។
ជាមួយនោះដែរ នាយឧត្តមសេនីយ៍ ឥត សារ៉ាត់ ក៏បានប្រគេនបច្ច័យកសាងដល់វត្ត វេឡុវ័ន ព្រៃឫស្សី នូវបច្ច័យចំនួន ៣,០០០ដុល្លារ និងប្រាក់រៀលចំនួន ៨លានរៀល ប្រគេនបច្ច័យព្រះចៅអធិការ១០០ដុល្លារ និងប្រគេនព្រះសង្ឃចូលរួមក្នុងវត្ត ៤៧អង្គ ក្នុង១អង្គៗមានសាដក និងបច្ច័យផងដែរ៕
(ភ្នំពេញ)៖ លោក ជា វ៉ាន់ដេត រដ្ឋមន្ត្រីក្រសួងប្រៃសណីយ៍ និងទូរគមនាគមន៍ នៅថ្ងៃទី០៣ ខែកញ្ញា ឆ្នាំ២០២០ បានអនុញ្ញាតឱ្យនិស្សិតកម្ពុជា៦នាក់ ដែលទទួលបានអាហារូបករណ៍ទៅបន្តការសិក្សានៅប្រទេសបារាំង ក្នុងឆ្នាំ២០២០ នេះ ចូលជួបសម្តែងការគួរសម។
និស្សិតទាំង៦នាក់ នឹងទៅសិក្សាបរិញ្ញាបត្រជាន់ខ្ពស់នៅសកលវិទ្យាល័យរដ្ឋល្បីៗនៅប្រទេសបារាំង ផ្នែកវិទ្យាសាស្រ្តទិន្នន័យ បច្ចេកវិទ្យាបណ្តាញទូរគមនាគមន៍ បញ្ញាសិប្បនិម្មិត និងបច្ចេកវិទ្យាភាសាក្នុងប្រព័ន្ធកុំព្យូទ័រ។
ថ្លែងក្នុងពិធីសំណេះសំណាល លោករដ្ឋមន្ត្រី បានសំដែងនូវការអបអរសាទរ ចំពោះនិស្សិតទាំង ៦ នាក់ ដែលទទួលបានអាហារូបកណ៍ ទៅសិក្សានៅប្រទេសបារាំង ក្នុងឆ្នាំ២០២០ នេះ។
លោករដ្ឋមន្ត្រី បានណែនាំដល់និស្សិតទាំងអស់ត្រៀមលក្ខណៈឱ្យបានល្អ ត្រូវផ្តោតការយកចិត្តទុកដាក់រៀនសូត្រឱ្យពូកែ និងធ្វើការស្រាវជ្រាវឱ្យបានច្រើន ព្រោះការរៀនសូត្រទោះបីជារៀនមួយជិវិតក៏ចេះមិនអស់ដែរ។
លោករដ្ឋមន្ត្រីបានបញ្ជាក់អំពីការគាំទ្រ និងរង់ចាំស្វាគមន៍ការវិលត្រឡប់របស់ជ័យលាភីមកបម្រើការងារនៅក្រសួង និងវិទ្យាស្ថានជាតិ  វិញក្រោយបញ្ចប់ការសិក្សា ដើម្បីរួមចំណែកអភិវឌ្ឍន៍បច្ចេកវិទ្យាឌីជីថលនៅកម្ពុជា។
លោករដ្ឋមន្ត្រី ក៏បានចែករំលែកជូននិស្សិត ដែលត្រូវចេញសិក្សាទាំងអស់នោះ នូវបទពិសោធន៍ផ្ទាល់ខ្លួនរបស់លោក ក្នុងនាមជាយុវជនខ្មែរមួយរូប ដែលធ្លាប់បានឆ្លងកាត់ដំណាក់កាល ត្រូវចាកចេញពីគ្រួសារ និងមាតុប្រទេស ដើម្បីទៅធ្វើការសិក្សានៅបរទេសអស់រយៈពេលជិត១០ ឆ្នាំ ពីថ្នាក់បរិញ្ញាបត្រដល់ថ្នាក់បណ្ឌិត។
សូមបញ្ជាក់ថា អាហារូបករណ៍សម្រាប់និស្សិតជ័យលាភីទាំង ៦ រូបខាងលើត្រូវបានជ្រើសរើស តាមយន្តការរៀបចំដោយស្ថានទូតបារាំង និងប្រើប្រាស់ថវិកាមួយផ្នែកពីរដ្ឋាភិបាលបារាំង និងមួយផ្នែកទៀតពីមូលនិធិការកសាងសមត្ថភាពការស្រាវជ្រាវ និងអភិវឌ្ឍន៍ (មូលនិធិ ) វិស័យទូរគមនាគមន៍ និង  របស់ក្រសួងប្រៃសណីយ៍ និងទូរគមនាគមន៍៕
(ភ្នំពេញ)៖ យោងតាមព្រះរាជតម្រិះដ៏ខ្ពង់ខ្ពស់របស់ព្រះករុណាជាអម្ចាស់ជីវិតលើត្បូង ព្រះមហាក្សត្រ នៃព្រះរាជាណាចក្រកម្ពុជា និងសម្តេចព្រះមហាក្សត្រី ព្រះវររាជមាតាជាតិខ្មែរ ជាទីសក្ការៈដ៏ខ្ពង់ខ្ពស់បំផុត និងដោយបានទទួលការអនុញ្ញាតដ៏ខ្ពង់ខ្ពស់ពីសម្តេចចៅហ្វាវាំង គង់ សំអុល ឧបនាយករដ្ឋមន្ត្រី រដ្ឋមន្ត្រីក្រសួងព្រះបរមរាជវាំង នាព្រឹកថ្ងៃទី០៤ ខែកញ្ញា ឆ្នាំ២០២០ លោក គុយ សុផល ឧត្តមប្រឹក្សាផ្ទាល់ព្រះមហាក្សត្រ និងជាទេសរដ្ឋមន្ត្រីទទួលបន្ទុកកិច្ចការងារទូទៅអមក្រសួងព្រះបរមរាជវាំង បានដឹកនាំកិច្ចប្រជុំស្តីពីការជួសជុលកែលម្អ ដើម្បីអភិរក្សព្រះទីនាំងចន្ទឆាយាក្នុងព្រះបរមរាជវាំង ដែលជាស្នាព្រះហស្តដ៏ថ្លៃថ្លារបស់អតីតព្រះមហាក្សត្រខ្មែរ។
អញ្ជើញចូលរួមក្នុងកិច្ចប្រជុំដ៏មានសារៈសំខាន់នេះដែរ មានវត្តមានលោកស្រី គង់ បញ្ញា រដ្ឋលេខាធិការក្រសួងព្រះបរមរាជវាំង លោក កុល ប៊ុនលី រដ្ឋលេខាធិការក្រសួងព្រះបរមរាជវាំង ព្រមទាំងមន្ត្រីក្រសួងព្រះបរមរាជវាំង មន្ត្រីមកពីក្រសួងសេដ្ឋកិច្ច និងហិរញ្ញវត្ថុ វិស្វករ អ្នកបច្ចេកទេសរបស់នាយកដ្ឋានសំណង់ព្រះបរមរាជវាំងជាច្រើនរូបទៀត។
បន្ទាប់ពីលោក គុយ សុផល បានសម្តែងនូវគារវកិច្ចស្វាគមន៍ចំពោះសមាសភាព ដែលបានចូលរួមរួចមក អង្គប្រជុំបានធ្វើការពិភាក្សា និងវាយតម្លៃទៅលើលទ្ធផលការងារសំខាន់ៗ ស្តីពីការជួសជុលកែលម្អព្រះទីនាំងចន្ទឆាយា ក្នុងព្រះបរមរាជវាំង ដំណាក់កាលទី២ ឆ្នាំ២០២០ ដែលក្នុងនោះសម្រេចបានលើការងារ៖
១៖ ដំបូលប្រាសាទ ក្នុងនោះមានការងារជួសជុលរចនាសម្ពន្ធបេតុងដំបូល ការងារបង្ហូរទឹកភ្លៀងលើដំបូល ការងារក្បាច់ដំបូល និងការងារគ្រោងផ្តុំដំបូលឈើ។
២៖ ជាន់ទី១ ក្នុងនោះមានការងារជួសជុលរចនាសម្ពន្ធបេតុងធ្នឹម និងបូកពិដាន ការងារជួសជុលជញ្ជាំងឥដ្ឋជាន់ទី១ ការងាររុះរើបេតុងកណ្តាល ការងារជួសជុលរចនាសម្ពន្ធបេតុង កម្រាលជាន់ទី១ និងការងារក្បាច់ជាន់ទី១។
៣៖ ជាន់ផ្ទាល់ដី ក្នុងនោះមានការងារជួសជុលរចនាសម្ពន្ធបេតុងធ្នឹម ការងារជួសជុលជញ្ជាំង ឥដ្ឋជាន់ផ្ទាល់ដី និងការងារទ្វារបង្អួចឈើ។
៤៖ ផ្នែកថ្នាំពណ៌ គំនូរ និងការងារផ្សេងៗ។
អង្គប្រជុំបានឲ្យដឹងផងដែរអំពីលទ្ធផលនៃការខិតខំប្រឹងប្រែង ក្នុងការជួសជុលកែលម្អ អភិរក្សព្រះទីនាំងចន្ទឆាយាដំណាក់កាលទី២ ឆ្នាំ២០២០ សម្រេចបានប្រមាណ ៦៧% ហើយ។
អង្គប្រជុំបានឲ្យដឹងថែមទៀតអំពីការបន្តខិតខំប្រឹងប្រែងក្នុងស្មារតីរួមសាមគ្គីភាព និងការយកចិត្តទុកដាក់ខ្ពស់ ចំពោះការអនុវត្តនូវរាល់ភារកិច្ចទាំងឡាយ ស្របទៅតាមគម្រោងផែនការនៃការជួសជុលកែលម្អ អភិរក្សព្រះទីនាំងចន្ទឆាយា ឲ្យសម្រេចទទួលបានជោគជ័យក្នុងរយៈពេលចំនួន៣ឆ្នាំ ដើម្បីថែរក្សាសម្បត្តិបេតិកភណ្ឌវប្បធម៌ ដែលជាស្នាព្រះហស្តដ៏ថ្លៃថ្លារបស់អតីតព្រះមហាក្សត្រខ្មែរ បន្សល់ទុកដល់កូនចៅជំនាន់ក្រោយឲ្យមានសោភ័ណភាពយ៉ាងស្រស់ប្រណីត និងមានគុណភាពជាប់រឹងមាំដ៏យូរអង្វែងតរៀងទៅ៕
(ភ្នំពេញ)៖ យុទ្ធនាការប្រយុទ្ធប្រឆាំងគ្រឿងញៀនខុសច្បាប់ទូទាំងប្រទេស សម្រាប់ថ្ងៃទី០៤ ខែកញ្ញា ឆ្នាំ២០២០នេះ បានបង្ហាញថា កម្លាំងសមត្ថកិច្ចបានបង្ក្រាប១៩ករណី ក្នុងនោះករណីប្រើប្រាស់១០ករណី និងជួញដូរ៩ករណី ដោយឃាត់ខ្លួនជនសង្ស័យ៣៥នាក់។
របាយការណ៍ បានឲ្យដឹងថា លទ្ធផលអនុវត្តច្បាប់ពីថ្ងៃទី០១ ខែមករា ដល់ថ្ងៃទី០៤ ខែកញ្ញា ឆ្នាំ២០២០នេះ កម្លាំងសមត្ថកិច្ច បានបង្ក្រាបចំនួន៧,២៥៧ករណី ឃាត់មនុស្ស១៤,៤៧៨នាក់ (ស្រី៩០៥នាក់)៕
(ភ្នំពេញ)៖ បញ្ជាការដ្ឋានកងទ័ពជើងអាកាស នៃអគ្គបញ្ជាការកងយោធពលខេមរភូមិន្ទ នៅថ្ងៃទី០៤ ខែកញ្ញា ឆ្នាំ២០២០ បានបញ្ជូននិស្សិតយោធាកម្ពុជា ទៅបន្តការសិក្សានៅសាធារណៈរដ្ឋសង្គមនិយមវៀតណាម ចំនួន២២រូប បែងចែកជា៤ជំនាញ គឺជំនាញអាកាសយានិក () ជំនាញបច្ចេកឧទ្ធម្ភាគចក្រ ជំនាញភស្រ្ដភា និងហិរញ្ញវត្ថុ។
ការបញ្ជូននិស្សិតយោធាកម្ពុជា ទៅបន្តការសិក្សានៅវៀតណាមនេះផងដែរ ដើម្បីពង្រឹង និងបង្កើនសមត្ថភាពដ៏ដូចជាបទពិសោធន៍ថ្មីៗបន្ថែមទៀត ដើម្បីបំពេញតម្រូវការ និងធនធានមនុស្សឲ្យកងទ័ពជើងអាកាស មានភាពរីកចម្រើនជាលំដាប់ស្របពេល ដែលប្រទេសកម្ពុជា មានសុខសន្តិភាពពេញលេញក្រោមការដឹកនាំដ៏ឈ្លាសវៃ និងប៉ិនប្រសព្វ របស់សម្ដេចតេជា ហ៊ុន សែន នាយរដ្ឋមន្រ្តីនៃកម្ពុជា។
លោក គីម ឡេង តំណាងនិស្សិតយោធាទាំង២២ បានថ្លែងអំណរគុណចំពោះនាយឧត្តមសេនីយ៍ សឹង សំណាង អគ្គបញ្ជារងកងយោធពលខេមរភូមិន្ទ មេបញ្ជាកងទ័ពជើងអាកាស ដែលបានខិតខំប្រឹងប្រែងដឹកនាំវិស័យកងទ័ពជើងអាកាសកន្លងមក មានការរីកចម្រើនជាបន្តបន្ទាប់ និងបន្តទៅមុខឆ្ពោះទៅរកភាពរីកចម្រើនជានិរន្តន៍បន្ថែមទៀត៕
(ភ្នំពេញ)៖ យុវជនកម្ពុជាចំនួន ២៥០នាក់ កំពុងទទួលការបណ្ដុះបណ្ដាលជំនាញដុតនំ () ក្រោមកិច្ចសហការរវាងក្រសួងទេសចរណ៍ជាមួយក្រុមហ៊ុន    នៅទីតាំងហ្វេកធើរី ភ្នំពេញ ជាមួយនឹងការកត់សម្គាល់ថា កម្មវិធីនេះបានចូលរួមចំណែកយ៉ាងសកម្មក្នុងការអភិវឌ្ឍធនធានមនុស្សក្នុងវិស័យទេសចរណ៍ ពិសេសបានចូលរួមដល់សេវាកម្មផ្គត់ផ្គង់នំ។
កម្មវិធីវគ្គបណ្តុះបណ្តាលជំនាញដុតនំនេះជាការបណ្ដុះបណ្ដាលជំនាន់ទី៣នេះ ដែលធ្វើឡើងក្រោមអធិបតីភាពលោក ប៉ាក់ សុខុម រដ្ឋលេខាធិការក្រសួងទេសចរណ៍ នាថ្ងៃទី០៤ ខែកញ្ញា ឆ្នាំ២០២០ និងដោយមានការចូលរួមពីនាយិកាក្រុមហ៊ុន ប្រធានសមាគមចុងភៅកម្ពុជា គ្រូជំនាញដុតនំ និងសិក្ខាកាមសរុបប្រមាណ ៣០០នាក់។
នាឱកាសនោះ លោក ប៉ាក់ សុខុម បានវាយតម្លៃខ្ពស់ចំពោះក្រុមហ៊ុន    ដែលបានខិតខំចូលរួមចំណែករៀបចំវគ្គបណ្តុះបណ្តាលជំនាញដុតនំ ជំនាន់ទី៣នេះ ដែលកម្មវិធីនេះបានចូលរួមចំណែកយ៉ាងសកម្មក្នុងការអភិវឌ្ឍធនធានមនុស្សក្នុងវិស័យទេសចរណ៍ ជាពិសេសចូលរួមផ្គត់ផ្គង់ដល់សេវាកម្មក្នុងវិស័យដុតនំ។
លោកបានបន្តថា ជំនាញដុតនំនេះក៏ជាជំនាញវិជ្ជាជីវៈទេសចរណ៍មួយដែលទទួលស្គាល់ដោយអាស៊ាន ក្នុងក្របខណ្ឌនៃការអនុវត្តកិច្ចព្រមព្រៀងទទួលស្គាល់គ្នាទៅវិញទៅមកលើអ្នកជំនាញទេសចរណ៍អាស៊ាន ហើយកន្លងមកក្រសួងទេសចរណ៍ក៏បានចាប់ផ្តើមអនុវត្តកម្មវិធីនេះ តាមសាលាបណ្តុះបណ្តាលវិជ្ជាជីវៈទេសចរណ៍នានាទូទាំងប្រទេសរួចរាល់ផងដែរ។
លោក ប៉ាក់ សុខុម បានបន្តទៀតថា ការបើកវគ្គបណ្តុះបណ្តាលដុតនំនាឱកាសនេះ គឺជាជំហានដ៏ប្រពៃនៃការបណ្តុះបណ្តាលជំនាញវិជ្ជាជីវៈដុតនំនៅកម្ពុជា ហើយក៏បង្ហាញពីការចាប់ផ្តើមនៃទេសចរណ៍កម្ពុជា (- ) ក្នុងដំណាក់ងើបឡើងវិញនៃវិស័យទេសចរណ៍ នាកំលុងពេលកើតមានវិបត្តកូវីដ-១៩។
កញ្ញា រស់ សាលីន អគ្គនាយិកានៃក្រុមហ៊ុន    និងក្រុមការងារបានបេ្តជ្ញាចិត្តចូលរួមចំណែកយ៉ាងសកម្មជាមួយក្រសួងទេសចរណ៍ តាមរយៈការបណ្តុះបណ្តាលជំនាញដុតនំនេះ ដោយកន្លងមកកញ្ញាបានបើកវគ្គបណ្តុះបណ្តាលដល់យុវជនកម្ពុជាលើជំនាញដុតនំបានចំនួន ១៦០នាក់រួចមកហើយ និងបានរៀបចំបង្កើតហាងលក់នំចំនួន ១១សាខាទូទាំងប្រទេស ព្រមទាំងបន្តជំហរគាំទ្រដល់សិក្ខាកាម ដើម្បីមានឱកាសចាប់ផ្តើមអាជីវកម្ម (-) លើអាជីវកម្មដុតនំនេះឱ្យបានកាន់តែផុលផុស ជាពិសេសលើគម្រោងបើកវគ្គជំនាន់ទី៤ នៅឆ្នាំ២០២១ ខាងមុខនេះ។
លោក សុង តេង ប្រធានសមាគមចុងភៅកម្ពុជា បានបង្ហាញទស្សនសុទិដ្ឋិនិយមចំពោះកម្មវិធីបណ្តុះបណ្តាលជំនាញដុតនំនេះ និងបានគាំទ្រដល់កិច្ចសហប្រតិបត្តិការរបស់ក្រសួងទេសចរណ៍ ជាមួយនឹងក្រុមហ៊ុន    ដោយកន្លងមកសមាគមនចុងភៅបានបញ្ជូនគ្រូជំនាញរបស់ខ្លួន ឱ្យចូលរួមជាគ្រូឧទ្ទេសក្នុងកម្មវិធីបណ្តុះបណ្តាលខាងលើ និងគ្រោងរៀបចំកម្មវិធីបណ្តុះបណ្តាលកម្រិតអាស៊ាន ព្រមទាំងពិធីប្រកួតជំនាញដុតនំផងដែរ។
លោករដ្ឋលេខាធិការ ប៉ាក់ សុខុម បានទស្សនាការបណ្តុះបណ្តាលជាក់ស្តែងរបស់សិក្ខាកាម និងបានផ្តាំផ្ញើដល់សិក្ខាកាមឲ្យយកចិត្តទុកដាក់សិក្សា និងស្រូបយកចំណេះដឹងពីគ្រូបណ្តុះបណ្តាល ដើម្បីពង្រឹងសមត្ថភាពរបស់ខ្លួន និងដើម្បីទទួលបានឱកាសការងារ និងបង្កើតអាជីវកម្មហាងដុតនំរបស់ខ្លួនទៅថ្ងៃអនាគត។
សម្រាប់កម្មវិធីបណ្តុះបណ្តាលវិញ លោកក៏បានលើកទឹកចិត្តឱ្យអនុវត្តវិធានសុវត្ថិភាពនានាដែលបានដាក់ចុះ ជាពិសេសអំលុងពេលបណ្តុះបណ្តាល ដើម្បីការពារការឆ្លងវីរុសកូវីដ-១៩ ផងដែរ៕

(ភ្នំពេញ)៖ កម្ពុជា និងអាមេរិក បានប្តេជ្ញាចិត្តពីការបន្តជំរុញការធ្វើពាណិជ្ជកម្ម និងវិយោគ ជាពិសេសពាណិជ្ជកម្មតាមប្រព័ន្ធអេឡិកត្រូនិកឱ្យកាន់តែល្អប្រសើរថែមទៀត។
ការប្តេជ្ញាចិត្តនេះ បានធ្វើឡើងនៅក្នុងជំនួបពិភាក្សាការងាររវាងលោក ប៉ាន សូរស័ក្តិ រដ្ឋមន្ត្រីក្រសួងពាណិជ្ជកម្ម និងលោក ប៉ាទ្រីក មូហ្វី (.  ) ឯកអគ្គរដ្ឋទូតសហរដ្ឋអាមេរិកប្រចាំនៅកម្ពុជា នៅថ្ងៃទី០៣ ខែកញ្ញា ឆ្នាំ២០២០ម្សិលមិញនេះ។ យោងតាមក្រសួងពាណិជ្ជកម្ម ជំនួបនេះ បានពិភាក្សាផ្តោតជាសំខាន់លើការពង្រឹងទំនាក់ទំនងពាណិជ្ជកម្ម និងវិនិយោគទ្វេភាគីរវាងប្រទេសទាំងពីរ។
ក្នុងជំនួបនោះ លោក ប៉ាន សូរស័ក្តិ បានលើកឡើងពីសក្តានុពលពាណិជ្ជកម្មទ្វេភាគីកម្ពុជា-អាមេរិក ដែលបានកើនឡើងពី ៣.៣ប៊ីលានដុល្លារអាមេរិកក្នុងឆ្នាំ២០១៨ មកដល់ ៤.៧ប៊ីលានដុល្លារអាមេរិកក្នុងឆ្នាំ២០១៩ ក្នុងអាត្រាកំណើនប្រមាណ ៤២ភាគរយ។
លោករដ្ឋមន្ត្រី ក៏បានលើកឡើងពីវឌ្ឍនភាពនៃកំណែទម្រង់ស៊ីជម្រៅរបស់រាជរដ្ឋាភិបាលកម្ពុជា ទាំងក្នុងក្របខ័ណ្ឌស្ថាប័ន និងគតិយុត្តិ ដែលធានាបង្កើនបរិយាកាសធុរកិច្ច និងវិនិយោគឱ្យកាន់តែប្រសើរនៅកម្ពុជា។
ឆ្លៀតក្នុងឱកាសនេះ លោករដ្ឋមន្ត្រី ប៉ាន សូរស័ក្តិ ក៏បានធ្វើបច្ចុប្បន្នភាពជូនឯកអគ្គរដ្ឋទូត អំពីកិច្ចសហប្រតិបត្តិការក្រោមក្របខ័ណ្ឌកិច្ចប្រជុំក្រុមប្រឹក្សាចម្រុះក្របខ័ណ្ឌណិជ្ជកម្មនិងវិនិយោគ កម្ពុជា-អាមេរិក()។
លោករដ្ឋមន្ត្រី ក៏បានរំលេចពីការចូលជាធរមាននៃច្បាប់ស្តីពីពាណិជ្ជកម្មតាមប្រព័ន្ធអេឡិចត្រូនិក និងការបង្កើតអនុក្រឹត និងបទបញ្ញត្តិពាក់ព័ន្ធ និងបានស្នើភាគីអាមេរិកបន្តជំរុញវិនិយោគិនរបស់ខ្លួនមកធ្វើធុរកិច្ច និងវិនិយោគក្នុងវិស័យពាណិជ្ជកម្មតាមប្រព័ន្ធអេឡិចត្រូនិកនេះអោយបានកាន់តែច្រើន។
លោក ប៉ាន សូរស័ក្តិ និងឯកឧត្តមឯកអគ្គរដ្ឋទូតអាមេរិក បានសម្តែងសុទិដ្ឋិនិយម ក្នុងកិច្ចសហប្រតិបត្តិការរវាងប្រទេសទាំងពីរ។ ជាពិសេសក្នុងវិស័យពាណិជ្ជកម្ម និងវិនិយោគ និងបានឯកភាពគ្នាក្នុងការរៀបចំកិច្ចប្រជុំក្រុមប្រឹក្សាចម្រុះក្របខ័ណ្ឌពាណិជ្ជកម្មនិងវិនិយោគកម្ពុជា-អាមេរិកលើកទី៦ តាមរយៈ   នៅពេលខាងមុខតាមស្ថានភាពជាក់ស្តែង។
សូមបញ្ជាក់ថា សហរដ្ឋអាមេរិកជាទីផ្សារធំមួយសម្រាប់ទំនិញរបស់កម្ពុជា។ សហរដ្ឋអាមេរិកផ្តល់ឲ្យកម្ពុជានូវការអនុគ្រោះផ្នែកពាណិជ្ជកម្ម នៅក្រោមកម្មវិធីនៃប្រព័ន្ធអនុគ្រោះទូទៅ () ដែលជាការធ្វើឲ្យកម្ពុជា អាចនាំចេញទៅកាន់សហរដ្ឋអាមេរិក ដោយមិនបង់ពន្ធគយនូវទំនិញ ចំនួនជាង៥,០០០មុខ។ នៅក្រោមប្រព័ន្ធអនុគ្រោះ  ប្រទេសកម្ពុជា បាននាំទំនិញសម្រាប់ការធ្វើដំណើរ ដែលមានតម្លៃជិត ១ពាន់លានដុល្លារ ទៅកាន់សហរដ្ឋអាមេរិក នៅឆ្នាំ២០១៩។ ឆ្នាំ២០១៩ កម្ពុជានាំទំនិញទៅកាន់សហរដ្ឋអាមេរិក ដែលមានតម្លៃសរុបចំនួន ៥.៣៦ពាន់លានដុល្លារ។
ក្នុងពិធីអបអរសាទរទំនាក់ទំនងពាណិជ្ជកម្ម និងការវិនិយោគរវាងកម្ពុជា និងសហរដ្ឋអាមេរិកនៅថ្ងៃទី០៣ ខែកញ្ញា ម្សិលមិញនេះ លោកឯកអគ្គរដ្ឋទូត បានបញ្ជាក់ថា ទំនាក់ទំនងសេដ្ឋកិច្ចកំពុងមានការកើនឡើង ដោយមានផលិតផល និងអ្នកវិនិយោគថ្មីៗ របស់អាមេរិក កំពុងចូលមកទីផ្សារកម្ពុជា ពីមួយឆ្នាំទៅមួយឆ្នាំ។
លោក ប៉ាទ្រីក មូហ្វី បានឲ្យដឹងថា ក្រុមហ៊ុនអាមេរិក កំពុងនាំមកនូវការវិនិយោគប្រកបដោយតម្លាភាព និងគុណភាពខ្ពស់ ជាមួយបច្ចេកវិទ្យាថ្នាក់ពិភពលោក និងកម្មវិធីបណ្ដុះបណ្ដាល ជាមួយស្តង់ដាការងារ និងបរិយាកាសបរិស្ថានខ្ពស់ ដែលជំរុញដល់កំណើនសេដ្ឋកិច្ច សម្រាប់មនុស្សទាំងអស់គ្នា។
លោកឯកអគ្គរដ្ឋទូតអាមេរិក ក៏បានគូសបញ្ជាក់ថា ការធ្វើពាណិជ្ជកម្មលើទំនិញរាប់ពាន់មុខ រវាងសហរដ្ឋអាមេរិក និងប្រទេសកម្ពុជា បង្កើតឲ្យមានការងារ ធ្វើជាច្រើនសម្រាប់អ្នកធ្វើការ និងជម្រើសច្រើនសម្រាប់អតិថិជននៅក្នុងប្រទេសទាំងពីរ៕
(ភ្នំពេញ)៖ ដោយសារតែស្មុគស្មាញចិត្តត្បិតលក់អីវ៉ាន់មិនសូវដាច់ អាជីវកលក់សម្លៀកបំពាក់ម្នាក់បានទិញស្រាបៀរ កម្ពុជា ២កំប៉ុងមកពិសា ដើម្បីបំបាត់ភាពសៅហ្មង សំណាងឈ្នះបាន៥លានរៀលទាំងយប់។
កញ្ញា ភ័ណ្ឌ ស្រីធិ អាយុ២៤ឆ្នាំ អាជីវកនៅសង្កាត់ទួលសង្កែរ ខណ្ឌឬស្សីកែវ រាជធានីភ្នំពេញ បានរៀបរាប់ថា៖ «ខោអាវមានតែបន្តិច ទើបមិនសូវមានជម្រើសច្រើនឲ្យគេសង្វាតចាំទិញ។ ម្យ៉ាងអត់មានលុយទិញអីវ៉ាន់ថែមសម្រាប់ភ្ជុំបិណ្ឌនេះផង ខ្ញុំពិបាកចិត្តណាស់។ ជួនជាចុងខែសីហាផង ប្អូនស្រីខ្ញុំបបួលហូបស្រាបៀរបន្តិច ខ្ញុំក៏ចូលរួមជាមួយគេ ដោយទិញតែ២កំប៉ុងចែកគ្នាម្នាក់១កំប៉ុង ដល់តែគាស់ឆាច់ ចេញមក៥លាន ខ្ញុំអរអឺយអរ រកពាក្យនិយាយមិនបាន»។
កញ្ញាបន្តថា ទឹកប្រាក់នេះនឹងយកទៅចែកស្មើជាមួយប្អូនស្រី ព្រោះចៃដន្យអ្វី គាត់ជាអ្នកនាំ លាភមកឲ្យកញ្ញា ធ្វើឲ្យកញ្ញាអាចពង្រីកមុខរបរចំរដូវបុណ្យភ្ជុំបិណ្ឌតែម្តង។
គាស់ស្រាបៀរ កម្ពុជា សូមកុំភ្លេចពិនិត្យមើលក្រវិលកំប៉ុង ដើម្បីមានឱកាសឈ្នះរង្វាន់៥០ លានរៀល ៥លានរៀល ១លានរៀល ១០ម៉ឺនរៀល ៥ម៉ឺនរៀល និង ១ម៉ឺនរៀលជាច្រើនរយរង្វាន់៕
ពិសាស្រាបៀរ កម្ពុជាដោយការទទួលខុសត្រូវ!

(ភ្នំពេញ)៖ សម្តេចតេជោ ហ៊ុន សែន នាយករដ្ឋមន្ត្រីកម្ពុជា ក្នុងកិច្ចប្រជុំគណៈរដ្ឋមន្ត្រីនាព្រឹកថ្ងៃទី០៤ ខែកញ្ញា ឆ្នាំ២០២០នេះ បានប្រកាសទម្លាក់កញ្ចប់ថវិកាជាតិចន្លោះពី ១០០ ទៅ ១៥០លានដុល្លារអាមេរិក ដើម្បីសាងសង់ផ្លូវចំនួន៣៨ខ្សែ នៅទីរួមខេត្តសៀមរាប។
សម្តេចតេជោ ហ៊ុន សែន បានគូសបញ្ជាក់ថា ការសម្រេចសាងសង់ផ្លូវទាំង ៣៨ខ្សែនៅទីរួមខេត្តសៀមរាបនេះ មិនត្រឹមតែជាការធ្វើឱ្យប្រសើរឡើងនូវប្រព័ន្ធហេដ្ឋារចនាសម្ព័ន្ធក្នុងក្រុងសៀមរាប ដែលជាទីក្រុងទេសចរណ៍ដ៏ល្បាញល្បីរបស់កម្ពុជាប៉ុណ្ណោះទេ តែក៏ជាការរួមចំណែកផ្តល់ការងារជូនពលរដ្ឋក្នុងកំលុងពេលជួបវិបត្តិកូវីដ១៩នេះផងដែរ។
ក្នុងកិច្ចប្រជុំនេះសម្តេចតេជោ ហ៊ុន សែន បានណែនាំឱ្យបង្កើតគណៈកម្មការមួយសម្រាប់សាងសង់ផ្លូវទាំង៣៨ខ្សែនេះ ដោយមានសម្តេចពិជ័យសេនា ទៀ បាញ់ ឧបនាយករដ្ឋមន្ត្រី រដ្ឋមន្ត្រីក្រសួងការពារជាតិ និងជាប្រធានក្រុមការងារថ្នាក់ជាតិចុះជួយខេត្តសៀមរាប ជាប្រធាន, លោកឧបនាយករដ្ឋមន្ត្រី ជា សុផារ៉ា រដ្ឋមន្ត្រីក្រសួងរៀបចំដែនដី នគរូបនីយកម្ម និងសំណង់ ជាអនុប្រធាន ហើយលោកទេសរដ្ឋមន្ត្រី ស៊ុន ចាន់ថុល រដ្ឋមន្ត្រីក្រសួងសាធារណការ និងដឹកជញ្ជូន ជាអ្នកប្រតិបត្តិការផ្ទាល់លើការងារនេះ។
សម្តេចតេជោ ហ៊ុន សែន ក៏បានណែនាំទៅលោក ទៀ សីហា អភិបាលខេត្តសៀមរាប ចាប់ផ្តើមសិក្សារៀបចំ និងដោះស្រាយបញ្ហាផលប៉ះពាល់ផ្សេងៗ។
សម្តេចតេជោនាយករដ្ឋមន្ត្រី ក៏បានបង្ហាញក្តីសង្ឃឹមថា ប្រជាពលរដ្ឋក្នុងខេត្តសៀមរាប នឹងបើកលំហរបេះដូចជួយសម្រួលដល់ការសាងសង់ផ្លូវទាំងនេះ ដូចជាប្រជាពលរដ្ឋនៅខេត្តព្រះសីហនុ។ សម្តេចតេជោ ហ៊ុន សែន បានថ្លែងថា ប្រជាពលរដ្ឋនៅខេត្តព្រះសីហនុ បានស្រេកឃ្លានផ្លូវ ហើយបានចូលរួមសហការជាមួយអាជ្ញាធរ ដោយមិនបានទាមទារសំណងលើផលប៉ះពាល់នោះឡើយ។
បើតាមសម្តេចតេជោ ហ៊ុន សែន ការសាងសង់ផ្លូវនៅខេត្តព្រះសីហនុ មិនមានចំណាយថវិកាលើការសងផលប៉ះពាល់របស់ប្រជាពលរដ្ឋនោះឡើយ។
ទន្ទឹមនឹងការប្រកាសទម្លាក់ថវិកាសាងសង់ផ្លូវនៅខេត្តសៀមរាបនេះ សម្តេចតេជោ ហ៊ុន សែន ក៏បានថ្លែងបញ្ជាក់ដែរថា ដ្បិតថាកម្ពុជារងគ្រោះពីវិបត្តិនៃជំងឺកូវីដ១៩ តែមិនបានរំខានដល់គម្រោងកសាងហេដ្ឋារចនាសម្ព័ន្ធនោះឡើយ។
សម្តេចតេជោ ហ៊ុន សែន ក៏បានថ្លែងអំណរគុណដល់ក្រសួងស្ថាប័នទាំងអស់ ដែលបានចូលរួមសន្សំសំចៃ ធ្វើឱ្យកម្ពុជាសន្សំបានថវិកាជាង ៦០០លានដុល្លារសម្រាប់យកមកអភិវឌ្ឍន៍ប្រទេសជាតិ៕
(ពោធិ៍សាត់)៖ ជនសង្ស័យជាមុខសញ្ញាចោរឆក់ម្នាក់ ត្រូវបានសមត្ថកិច្ចនគរបាលខេត្តពោធិ៍សាត់ ធ្វើការស្រាវជ្រាវ និងបង្ក្រាបបាន និងម្នាក់ទៀតកំពុងរត់គេចខ្លួនក្រោយធ្វើ សកម្មភាពឆក់ការបូបជនរងគ្រោះបានត្រឹមតែ៣ថ្ងៃ។ ប្រតិបត្តិការបង្ក្រាបមុខសញ្ញាខាងលើបានធ្វើឡើងនៅថ្ងៃទី០៣ ខែកញ្ញា ឆ្នាំ២០២០ នៅត្រង់ចំណុចខាងមុខសួនច្បារមាត់ស្ទឹងពោធិ៍សាត់ ក្នុងក្រុងពោធិ៍សាត់ ខេត្តពោធិ៍សាត់។
លោកឧត្តមសេនីយ៍ត្រី ម៉ូ លីដា ស្នងការរងនគរបាលខេត្តពោធិ៍សាត់ ទទួលបន្ទុកកណ្ដាល និងយុត្តិធម៌ បានឱ្យដឹងនៅរសៀលថ្ងៃទី០៤ ខែកញ្ញា ឆ្នាំ២០២០នេះថា នៅវេលាម៉ោង៤៖៣០នាទី ម្សិលមិញនេះ សមត្ថកិច្ចបានធ្វើការស្រាវជ្រាវបន្ទាន់មួយ ទើបឈានដល់ការបង្ក្រាប និងឃាត់ខ្លួនមុខសញ្ញាឆក់កាបូបបានម្នាក់ ដែលមានឈ្មោះ ខែម វណ្ណៈ ហៅមូម ភេទប្រុស អាយុ១៦ឆ្នាំ មានទីលំនៅភូមិព្រៃឱម៉ាល់ សង្កាត់រលាប ក្រុងពោធិ៍សាត់ ខេត្តពោធិ៍សាត់ ជាអ្នកបើកម៉ូតូ។
ដោយឡែក ជនសង្ស័យជាបក្ខពួកដៃដល់ម្នាក់ទៀតឈ្មោះ ជា រក្ស ហៅទិ ភេទប្រុស អាយុ១៩ឆ្នាំ មានទីលំនៅក្នុងភូមិព្រែកស្ដី សង្កាត់រលាប ក្រុងពោធិ៍សាត់ ខេត្តពោធិ៍សាត់ កំពុងរត់គេចខ្លួន។
ជនសង្ស័យម្នាក់ដែលត្រូវសមត្ថកិច្ចឃាត់ខ្លួនបាន កំពុងធ្វើការសាកសួរ និងកសាងឯកសារបញ្ជូនទៅសាលាដំបូងខេត្តដើម្បីចាត់ការ តាមនីតិវិធី។ ដោយឡែក ជនសង្ស័យម្នាក់ដែលរត់គេចខ្លួន សមត្ថកិច្ចកំពុងធ្វើការស្រាវជ្រាវអត្តសញ្ញាណ មកចាត់ការតាមផ្លូវច្បាប់ផងដែរ។
សូមបញ្ជាក់ថា នៅវេលាម៉ោង ០២៖២៨នាទី ថ្ងៃទី០១ ខែកញ្ញា ឆ្នាំ២០២០ នៅចំណុចរង្វង់មូលច្រមុះជ្រូក ក្នុងភូមិពាលញែក១ សង្កាត់ផ្ទះព្រៃ ក្រុងពោធិ៍សាត់ ខេត្តពោធិ៍សាត់ មានករណីជនសង្ស័យពីរនាក់ ពាក់មួកការពារសុវត្ថិភាពជិះម៉ូតូសេ១២៥ មួយគ្រឿងពណ៌ក្រហម គ្មានស្លាកលេខ បានធ្វើសកម្មភាពឆក់កាបូបជនរងគ្រោះ ២នាក់ ជិះម៉ូតូសេ១២៥ បណ្ដាលឱ្យបាត់បង់សម្ភារៈលុយខ្មែរ២០ម៉ឺនរៀល លុយដុល្លារ១២ដុល្លារ អត្តសញ្ញាណប័ណ្ណ១ សន្លឹកផងដែរ៕

(កំពង់ធំ)៖ ដោយទទួលបានសេចក្តីណែនាំរបស់ក្រសួងអប់រំ យុវជន និងកីឡា ស្តីពីការបើកឲ្យដំណើរការឡើងវិញដំណាក់កាលទី២ លោក តាន់ ប៊ុនហុង ប្រធានមន្ទីរអប់រំ យុវជន និងកីឡាខេត្តកំពង់ធំ នៅថ្ងៃទី៣ ខែកញ្ញា ឆ្នាំ២០២០ បានឲ្យដឹងថា សប្ដាហ៍ក្រោយនេះ ចាប់ពីថ្ងៃទី៧ ខែកញ្ញា ឆ្នាំ២០២០ខាងមុខនេះ គ្រឹះស្ថានសិក្សាសាធារណៈរដ្ឋជិត៨០០កន្លែងក្នុងខេត្ត នឹងបើកដំណើរការឡើងវិញ។
ប្រធានមន្ទីរបញ្ជាក់ថា ក្នុងចំណោមគ្រឹះស្ថានសិក្សាសាធារណៈរបស់រដ្ឋ៧៨៩កន្លែង ក្នុងខេត្តកំពង់ធំ មានកម្រិតមត្តេយ្យសិក្សាចំនួន២០៧សាលា កម្រិតបឋមសិក្សាមានចំនួន ៤៩០សាលា និង កម្រិតមធ្យមសិក្សាមានចំនួន ៩២សាលា។
ជាមួយនឹងការចូលរៀននៅតាមសាលាឡើងវិញនេះ លោកប្រធានមន្ទីរបានណែនាំដល់សាលារៀនទាំងអស់ ឲ្យអនុវត្តន៍តាមសេចក្តីណែនាំរបស់ក្រសួងសុខាភិបាលស្តីពី គោលការណ៍ប្រតិបត្តិការស្តង់ដារ សម្រាប់ដំណើរការសាលារៀនឡើងវិញក្នុងបរិបទជំងឺកូវីដ-១៩ ដោយមិនឲ្យសិស្សក្នុងសាលាតាមវេន និងតាមក្រុមនីមួយៗមិនលើសពី២០០នាក់ឡើយ និងត្រូវត្រៀមរួចជាស្រេចនូវសម្ភារមួយចំនួន ដូចជាមកន្លែងលាងដៃម៉ាសទឹកអាល់កុលសាប៊ូជាដើម។
លោកនាយក នាយិកាសាលា បានលើកឡើងថា បច្ចុប្បន្ននេះសាលារៀននីមួយៗ បានសហការជាមួយស្ថាប័នជំនាញពាក់ព័ន្ធ ដើម្បីធ្វើអនាម័យបន្ទប់រៀនមុនពេលចាប់ផ្តើមអនុញ្ញាត ឲ្យសិស្សចូលសិក្សាឡើងវិញ និងបានត្រៀមខ្លួនរួចជាស្រេចនូវកន្លែងលាងសម្អាតដៃ ទឹកអាល់កុល ម៉ាស ម៉ាស៊ីនវាស់កំដៅជាដើម ដែលសម្ភារទាំងអស់នេះ បានមកពីការចំណាយរបស់សាលាផង ពីសហគមន៍ផង និងអតីតសិស្សផង។
ជាមួយគ្នានេះដែរ លោកនាយក នាយិកាបានអំពាវនាវដល់មាតាបិតាអាណាព្យាបាលសិស្សទាំងអស់ មេត្តាចូលរួមផ្គត់ផ្គង់កូនៗរបស់ខ្លួនដោយមានម៉ាស ម្ហូបអាហារ ទឹកស្អាត ព្រោះថា ក្រសួងអប់រំ មិនអនុញ្ញាតលក់ចំណីអាហារក្នុងសាលារៀនឡើយ។
ជាមួយគ្នានេះដែរ លោកគ្រូ អ្នកគ្រូ បានអំពាវនាវដល់មាតាបិតាជួយចូលរួមជំរុញកូនឲ្យខិតខំសិក្សារៀនសូត្រដោយខំប្រឹងទាំងអស់គ្នា។ ឆ្លើយតបនិងការប្រកាសរបស់ក្រសួងអប់រំ សិស្សានុសិស្សមានការសប្បាយចិត្តដោយបានចូលរៀនឡើងវិញ។
ក្នុងនោះដែរបើតាមអ្នកនាំពាក្យក្រសួងអប់រំ សម្រាប់សិស្សថ្នាក់ទី៩ និងទី១២ ដែលនឹងត្រូវអនុវត្តន៍បញ្ចប់កម្មវិធីសិក្សា នឹងពុំមានការឈប់សម្រាកវិស្សមកាលធំនោះឡើយ និងត្រៀមខ្លួនប្រលងថ្នាក់ជាតិនៅថ្ងៃទី៣០ ខែវិច្ឆិកា សម្រាប់ថា្នក់ទី៩ និងថ្ងៃទី២១ ខែធ្នូ សម្រាប់ថ្នាក់ទី១២។
គួររំលឹកថា រាជរដ្ឋាភិបាលបានប្រកាសបិទសាលារៀនទាំងអស់នៅទូទាំងប្រទេស នៅថ្ងៃទី១៤ ខែមីនាកន្លងទៅ ដោយសារវិបត្តិនៃជំងឺកូវីដ-១៩។ បន្ទាប់ពីស្ថានភាពជំងឺកូវីដ-១៩ បានធូរស្រាល ក្រសួងអប់រំ យុវជន និងកីឡា បានជូនដំណឹងជាបន្តបន្ទាប់ស្តីពីដំណើរការបើក សាលារៀនឡើងវិញ ជាបីដំណាក់កាល រួមមាន៖ដំណាក់កាលទី១ សាលារៀនមានស្តង់ដារសុវត្ថិភាពខ្ពស់ ដំណាក់កាលទី២សាលារៀនមានស្តង់ដារមធ្យម និងដំណាក់កាលទី៣ សាលារៀនមានស្តង់ដារអប្បបរមា។
សិស្សសរុបក្នុងខេត្តកំពង់ធំមាន១៥៦,៥៤៨នាក់ស្រី៧៩,១៣១នាក់ក្នុងនោះរួមមាន៖
*សិស្សមត្តេយ្យសិក្សា៖សរុប១០,៥៥៣នាក់ស្រី៥,៣០៥នាក់ *សិស្សបឋមសិក្សា៖សរុប៩៩,៨៥៧នាក់ស្រី៤៨,៧៣១នាក់ *សិស្សមធ្យមសិក្សា ៖សរុប៤៦,១៣៨នាក់ស្រី២៥,៤៥៥នាក់៕
(ព្រៃវែង)៖ ក្រសួងបរិស្ថាន កំពុងធ្វើការផ្សាយផ្ទាល់ពីតំបន់អភិរក្សទំនប់បឹងស្នេហ៍ ទួលព័ន្ធតាឡី នៅខេត្តព្រៃវែង។
សូមទស្សនាផ្សាយផ្ទាល់តាមរយៈ  និង ស្តាប់ការអត្ថាធិប្បាយ៖

(ភ្នំពេញ)៖ ស្រ្តីម្នាក់បានតាំងខ្លួនជាចៅក្រមសាលាឧទ្ធរណ៍ និងបានយកឈ្មោះថ្នាក់ដឹកនាំមួយចំនួន ដើរឆបោកលុយគេជិត១លានដុល្លារ ត្រូវបានកម្លាំងនគរបាលការិយាល័យព្រហ្មទណ្ឌកម្រិត ស្រាល នៃស្នងការដ្ឋាននគរបាលរាជធានីភ្នំពេញ សហការជាមួយកម្លាំងនគរបាលខេត្តព្រះវិហារ តាមចាប់ខ្លួននៅស្រុកគូលែន ខេត្តព្រះវិហារ រួចបញ្ជូនមកភ្នំពេញវិញ។
សមត្ថកិច្ចបានអះអាងថា ស្រ្តីរូបនេះបានឆបោកជនរងគ្រោះថា ខ្លួនជាបងប្អូនជាថ្នាក់ដឹងនាំធំៗ ចាំជួយពីក្រោយ ហើយបានបានឆបោកជនរងគ្រោះផ្តល់លុយឲ្យខ្លួន ជាបន្តបន្ទាប់ដើម្បីទិញដី ទុកលក់ចំណេញថ្ងៃក្រោយ។ ស្រ្តីសង្ស័យពេលនេះ ត្រូវបានបញ្ជូនខ្លួនពីខេត្តព្រវិហារ បានមកដល់ផ្នែកជំនាញព្រហ្មទណ្ឌកំរិតស្រាល នៃស្នងការដ្ឋាននគរបាលរាជធានីភ្នំពេញហើយ នៅថ្ងៃទី៤ ខែកញ្ញា ឆ្នាំ២០២០ ដើម្បីកសាងសំណុំរឿងបញ្ជូនទៅកាន់តុលាការចាត់ការតាមច្បាប់។
សូមបញ្ជាក់ថា កាលពីព្រឹកថ្ងៃទី៣ ខែកញ្ញា ឆ្នាំ២០២០ បានតាមឃាត់ខ្លួនស្រ្តីម្នាក់ ដល់ស្រុកគូលែន ខេត្តព្រះវិហារ តាមដីកាបញ្ជាឲ្យចូលខ្លួនរបស់លោក ច្រឹង ខ្មៅ ព្រះរាជអាជ្ញា នៃអយ្យការអមសាលាដំបូងរាជធានីភ្នំពេញ ក្រោមបទចោទប្រកាន់រំលោភសេចក្តីទុកចិត្ត។
របាយការណ៍របស់ការិយាល័យព្រហ្មទណ្ឌកម្រិតស្រាល បានឲ្យដឹងថា ស្រ្តីរូបនេះមានឈ្មោះ អៀង សេងហុង ហៅ សារិទ្ធ មុំ អាយុ៤៥ឆ្នាំ មានទីលំនៅបច្ចុប្បន្នស្នាក់នៅផ្ទះលេខ៤អា ផ្លូវលេខ០២ ភូមិជម្ពូវ័ន សង្កាត់ចោមចៅ៣ ខណ្ឌពោធិ៍សែនជ័យ រាជធានីភ្នំពេញ។
របាយការណ៍បានបញ្ជាក់ថា ស្រ្តីរូបនេះបានយកប្រាក់ចំនួន ៨៣៥,០០០ដុល្លារ កាលពីថ្ងៃទី១៩ ខែកុម្ភៈ ឆ្នាំ២០១៦ ពីឈ្មោះ មិន ស្ស័យ ភេទប្រុស អាយុ៥៨ឆ្នាំ មានទីលំនៅបច្ចុប្បន្ន ស្នាក់នៅផ្ទះលេខ៩៩ ផ្លូវលំ ភូមិពោងពាយ សង្កាត់ភ្នំពេញថ្មី ខណ្ឌសែនសុខ រាជធានីភ្នំពេញ រឿងទិញដីធ្លី ដោយស្រ្តីរូបនេះបានបោកយកលុយពីជនរងគ្រោះទៅទិញដីចូលគ្នា ដោយមានកិច្ចសន្យាផ្ទៃក្នុងជាមួយគ្នាថា ពេលដែលលក់ដីបានចែកគ្នា៥០%ស្មើរ នៅពេលដែលស្ត្រីរូបនោះលក់ដីបានគឺចែកគ្នាបានតែដំណាក់កាលកក់ប្រាក់លើកទី១ ពេលដែលអ្នកទិញប្រគល់លុយគ្រប់ចំនួនស្ត្រីរូបនោះមិនបានយកលុយដែលលក់ដីនោះមកចែកគ្នាទេ ។
ក្រោយដឹងថាជនរងគ្រោះឆបោក ជនរងគ្រោះបានដាក់ពាក្យបណ្តឹងទៅកាន់តំណាងអយ្យការរហូតមានដីកាបញ្ជាឲ្យចូលខ្លួន ដើម្បីចាត់ការតាមច្បាប់៕

(ភ្នំពេញ)៖ ព្រះករុណា ព្រះបាទសម្តេច ព្រះបរមនាថ នរោត្តម សីហមុនី ព្រះមហាក្សត្រនៃព្រះរាជាណាចក្រកម្ពុជា មានព្រះបរមរាជឱង្ការថា លើសកលលោកទាំងមូលនេះ បញ្ហាសីលធម៌ និងអភិសមាចារ កំពុងស្រុតចុះយ៉ាងខ្លាំងគួរឲ្យបារម្ភ។
តាមរយៈ  «  » បានផ្សាយព្រះរាជឱង្ការទ្រង់នៅថ្ងៃទី០៤ ខែកញ្ញា ឆ្នាំ២០២០នេះ យ៉ាងដូច្នេះថា៖ «បច្ចុប្បន្ននេះ សាកលលោកយើងកំពុងស្ថិតនៅក្នុងដំណាក់កាល នៃការរីកចម្រើន និងជឿនលឿនដោយមានជំនាញខាងវិទ្យាសាស្ត្រ និងសម្ភារ ដែលមិនធ្លាប់មានពីមុនមក។ ប៉ុន្តែទន្ទឹមនឹងការរីកចម្រើនខាងលើនេះ សីលធម៌ និងអភិសមាចារ (មារយាទដ៏ល្អក្រៃលែង ឬជ្រះថ្លា) ក្នុងជីវភាពសង្គម ក៏មានការស្រុតចុះគួរឲ្យព្រួយបារម្ភណាស់ដែរ»។
បើតាមព្រះបរមរាជឱង្ការរបស់ព្រះមហាក្សត្រ បានឲ្យដឹងបន្ថែមថា ភាពអន់ថយនៃសីលធម៌ និងគុណធម៌សង្គមនាំឲ្យមានការប៉ះពាល់យ៉ាងធ្ងន់ធ្ងរ ដល់សេចក្តីថ្លៃថ្នូរ និងនិរន្តរភាពនៃវប្បធម៌ និងចីរភាពរបស់សង្គមនិយមទៅអនាគត៕
(បាត់ដំបង)៖ សហគមន៍ផលិតស្រូវចំនួន៩ នៅតាមបណ្ដាស្រុកនានាក្នុងខេត្តបាត់ដំបងរួមមាន នៅក្នុងស្រុកមោងឫស្សី ស្រុកបាណន់ ស្រុកថ្មគោល ស្រុករុក្ខគីរី បានចុះកិច្ចព្រមព្រៀងទិញ-លក់ស្រូវ () ជាមួយក្រុមហ៊ុន  នូវប្រភេទស្រូវក្រអូប ដែលការចុះកិច្ចព្រមព្រៀងនេះធ្វើឡើងក្រោមការសម្របសម្រួល របស់អង្គការ ។
ពិធីចុះកិច្ចព្រមព្រៀងនេះបានធ្វើឡើងនៅថ្ងៃទី០៤ ខែកញ្ញា ឆ្នាំ២០២០នេះ ក្រោមអធិបតីលោក ឈឹម វជ្ជិរ៉ា ប្រធានមន្ទីរកសិកម្ម រុក្ខាប្រមាញ់ និងនេសាទ និងមានអ្នក ពាក់ព័ន្ធចូលរួមជាច្រើនទៀតផងដែរ។
លោក ឈឹម វជ្ជិរ៉ា បានលើកឡើងថា ការចុះកិច្ចព្រមព្រៀងទិញ-លក់ស្រូវក្រអូបនេះមានដូចជា ស្រូវផ្ការំដួល និងស្រូវសែនក្រអូប ដោយក្នុងឆ្នាំ២០២០នេះ ការចុះកិច្ចព្រមព្រៀងក្នុងទំហំដីជាង៣ពាន់ហិកតា និងទំហំស្រូវចំនួនជាង៨តោន ក្នុងពេលប្រមូលផលម្តងសម្រាប់តម្លៃវិញ គឺមានតម្លៃមួយសមរម្យជាក់លាក់។
លោក ឈឹម វជិរ៉ា បានឲ្យដឹងទៀតថា ការរៀបចុះកិច្ចព្រមព្រៀងទិញ-លក់ស្រូវ ក្នុងគោលបំណងដើម្បីឲ្យសហគន៍កសិកម្មទាំង៩ ដែលជាអ្នកផ្គត់ផ្គង់ស្រូវ  និងក្រុមហ៊ុន  ដែលជាអ្នកទទួលទិញបានជួបជុំគ្នា និងចុះហត្ថលេខា ផលិតកម្មកសិកម្មតាមកិច្ចសន្យា ដោយមានការចូលរួមធ្វើជាសាក្សី ពីសំណាក់ប័នគាំទ្រ រួមមាន នាយកដ្នានកសិ-ឱស្សាហកម្មមន្ទីរកសិកកម្ម-ប្រមាញ់និងនេសាទ ខេត្តបាត់ដំបង អង្គការ  និង អជ្ញាធរមូលដ្ឋាននៃឃុំគោលដៅផលិត។
លោក ឈឹម វជិរ៉ា បានបញ្ជាក់ថា ការចុះកិច្ចព្រមព្រៀងលើការលក់ និងទិញស្រូវរបស់ក្រុមហ៊ុននាំចេញអង្ករ និងសហគមន៍ផលិតស្រូវ នៅក្នុងខេត្តបាត់ដំបង រហូតមកដល់ពេលនេះ សរុបទាំងអស់មានចំនួន ៧៨កិច្ចសន្យាហើយ ដោយឡែកព្រឹកនេះមានសហគមន៍ចំនួន៩នេះទៀតផងដែរ»។
លោក ប្រាក់ សេរីវឌ្ឍន៍ ប្រធានអង្គការ  បាបញ្ជាក់ពីការគាំទ្ររបស់អង្គការរបស់លោក ដល់សហគមន៍កសិកម្ម ក្នុងការផលិតការត្រួតពិនិត្យគុណភាព និងការធ្វើជំនួញស្រូវ ផងដែរ។
លោក    នាយកប្រតិបត្តិក្រុមហ៊ុន  បានបង្ហាញពីបទពិសោធន៍លើការធ្វើជំនួញស្រូវជាមួយសហគមន៍កសិកម្មនៅកម្ពុជា និងការប្តេជ្ញាចិត្តក្នុងការទិញស្រូវ  ពីសហគមន៍កសិកម្មទាំង៩ក្នុងខេត្តបាត់ដំបងនេះផងដែរ។
លោក ហង្ស សុវណ្ណ អនុប្រធាននាយកដ្ឋានកសិ-ឧស្សាហកម្ម នៃក្រសួងកសិកម្ម រុក្ខាប្រមាញ់ និងនេសាទ បានលើកឡើងថា ការចុះកិច្ចព្រមព្រៀងរវាង ភាគីកសិករ និងអ្នកទិញស្រូវនាពេលនេះ បានបង្ហាញពីការរីកចម្រើននៃកិច្ចខិតខំប្រឹងប្រែងរបស់រាជរដ្ឋាភិបាលក្នុងការរកទីផ្សារជូនកសិករ ហើយវាក៏បានផ្ដល់ឱកាសសម្រាប់កសិករ នៅតាមតំបន់ផ្សេងៗទៀតផងដែរ។
លោកបានជំរុញដល់ភាគីសហគមន៍ផលិតស្រូវទាំង៩ ត្រូវខិតខំផលិតស្រូវឲ្យស្របតាមការកម្មង់របស់ក្រុមហ៊ុនទាំងបរិមាណ គុណភាព ហើយជំរុញដល់ភាគីក្រុមហ៊ុន បន្តជួយទិញស្រូវរបស់កសិករនៅកន្លែងផ្សេងទៀតក្នុងតម្លៃសមរម្យ។ ខណ: នៅក្នុងខេត្តបាត់ដំបងក្នុងមួយឆ្នាំៗការបង្កបង្កើនផលស្រូវទទួលបានទិន្នផលច្រើន រហូតក្នុងមួយឆ្នាំអាចផលិតអង្ករបានជាង១លានតោន។ ការផលិតស្រូវក្រអូប និងការរកទីផ្សារជូនកសិករលក់ស្រូវក្រអូបនេះ ក៏ស្ថិតក្នុងគម្រោងអេមរបស់រាជរដ្ឋាភិបាល ខណៈដែលខេត្តបាត់ដំបង មានកសិករជាច្រើនបានខ្ចីថវិកាពីធនាគារអភិវឌ្ឍន៍ជនបទ និងកសិកម្ម តាមរយៈការសម្របសម្រួលពីគម្រោង អេម ដើម្បីផលិតនូវស្រូវ ក្រអូបនេះ។
ក្នុងពិធីនេះដែរគណ:អធិបតីបានផ្តល់ឲ្យសហគមន៍ និងក្រុមហ៊ុន  ចុះហត្ថ លេខាលើកិច្ចព្រៀងជាមួយគ្នា ព្រមទាំងផ្តល់វិញ្ញាំបណ្ណបត្រ ដល់សហគមន៍ ទាំង៩ផងដែរ៕
(ភ្នំពេញ)៖ លោក ហេង រតនា ប្រតិភូរាជរដ្ឋាភិបាល ទទួលបន្ទុកជាអគ្គនាយក មជ្ឈមណ្ឌលសកម្មភាពកម្ចាត់មីនកម្ពុជា () បានប្រាប់បណ្តាញព័ត៌មាន   នៅរសៀលថ្ងៃទី០៤ ខែកញ្ញា ឆ្នាំ២០២០នេះថា កម្លាំងមន្ត្រីជំនាញស៊ីម៉ាក់សហការជាមួយអាជ្ញាធររាជធានីភ្នំពេញ បានជីកកាយដី ដើម្បីរៀបចំប្រព័ន្ធលូចម្រុះទឹកនៅបរិវេណវត្តភ្នំ ក៏ប្រទះឃើញរូបចម្លាក់តោថ្មបុរាណដ៏ធំមួយ។
លោក ហេង រតនា បានញ្ជាក់ថា រូបចម្លាក់តោថ្មដ៏ធំនេះ ត្រូវបានជីកឃើញក្នុងដីជម្រៅជាច្រើនម៉ែត្រ នៅមុខក្រុមប្រឹក្សាអភិវឌ្ឍន៍កម្ពុជា ()។
យ៉ាងណាក៏ដោយ មិនទាន់មានព័ត៌មានបញ្ជាក់អំពីប្រវត្តិតោថ្មនេះថា មានអាយុកាលប៉ុន្មានឆ្នាំ ឬកប់ក្នុងដីតាំងពីពេលណា ក៏មិនទាន់ដឹងនោះដែរ៕

(ភ្នំពេញ)៖ ត្រឹមជាង១សប្ដាហ៍ប៉ុណ្ណោះ ដោយគិតចាប់ពីថ្ងៃទី២៦ ខែសីហា ដល់ថ្ងៃទី០៤ ខែកញ្ញា ឆ្នាំ២០២០នេះ អំពើឃាតកម្មយ៉ាងសាហាវព្រៃផ្សៃ បានកើតឡើងផ្ទួនៗស្ទើរៀងរាល់ថ្ងៃ ចំនួន៧ករណី (៥ករណីនៅរាជធានីភ្នំពេញ និង២ករណីនៅខេត្តកណ្ដាល និងតាកែវ) និងបានសម្លាប់មនុស្សសរុបចំនួន១១នាក់ ព្រមទាំងមនុស្ស៣នាក់រងរបួសធ្ងន់ ក្នុងនោះ២នាក់ ជាជនដៃដល់ដែលប៉ុនប៉ង់សម្លាប់ខ្លួនក្រោយប្រព្រឹត្តបទល្មើស។
អំពើឃាតកម្មដែលកើតឡើងប៉ុន្មានថ្ងៃចុងក្រោយនេះ កាន់តែព្រៃផ្សៃពីមួយថ្ងៃទៅមួយថ្ងៃ និងបង្កឲ្យមានការរន្ធត់យ៉ាងខ្លាំងដល់ប្រជាពលរដ្ឋខ្មែរទូទៅ ពិសេសនៅពេលរូបភាពនៃអំពើឃាតកម្មនេះ ត្រូវបានបង្ហាញ និងចែកចាយនៅលើបណ្ដាញសង្គម ។ ក្នុងស្ថានភាពបែបនេះ អ្នកប្រើប្រាស់បណ្ដាញសង្គម ក៏បានសម្ដែងនូវការខឹងសម្បារយ៉ាងខ្លាំងចំពោះជនដែលប្រព្រឹត្តបទល្មើស និងទាមទារឲ្យរដ្ឋអំណាចផ្ដន្ទាទោសឲ្យធ្ងន់ធ្ងរបំផុត។
យ៉ាងណាមិញដើមចម នៃអំពើឃាតកម្មប៉ុន្មានទាំងអស់នេះ គឺកើតឡើងដោយសារតែភ្លើងប្រច័ណ្ឌ និងស្ថិតក្រោមឥទ្ធិពល នៃគ្រឿងញៀនជាដើម។ ជាក់ស្ដែងករណីឃាតក សម្លាប់រួចរំលោភក្មេងស្រីអាយុ១៤ឆ្នាំ ដែលសមត្ថកិច្ចរកឃើញថា ជនដៃដល់ជាអ្នកប្រើប្រាស់គ្រឿងញៀន ដូច្នេះនាំឲ្យការប្រព្រឹត្តបទល្មើសកាន់តែសាហាវ។
បណ្ដាញព័ត៌មាន   សូមលម្អិតនូវករណីឃាតកម្ម ដែលកើតឡើងទាំង៧ករណីនេះ ដែលសម្លាប់មនុស្ស១១នាក់ ដូចខាងក្រោម៖
*ករណីទី១៖ កូនស្រីបីនាក់ ដោយម្នាក់អាយុ១៦ឆ្នាំ ម្នាក់អាយុ៥ឆ្នាំ ម្នាក់អាយុ៤ឆ្នាំ ត្រូវបានឪពុកច្របាច់កសម្លាប់ចោលទាំងបី ដោយមិនអាសូរ រួចឪពុករូបនោះក៏បានចងកសម្លាប់ខ្លួនតាមក្រោយដែរ។ ហេតុការណ៍ដ៏តក់ស្លុត និងអាសូរជាពន់ពេកនេះ បានកើតឡើងព្រលប់ថ្ងៃទី២៦ ខែសីហា ឆ្នាំ២០២០ ស្ថិតក្នុងបន្ទប់ជួលមួយកន្លែង តាមបណ្តោយផ្លូវលេខ១០១៣ ក្នុងភូមិឧកញ៉ាវាំង សង្កាត់ភ្នំពេញថ្មី ខណ្ឌសែនសុខ រាជធានីភ្នំពេញ។ មូលហេតុដែលនាំឲ្យមានអំពើឃាតកម្មនេះ គឺដោយសារតែវិបត្តិគ្រួសារ និងភ្លើងប្រច័ណ្ឌ។
សពទាំងបួនរួមមាន៖១៖ ឪពុកឈ្មោះ ជា សុខជុំ អាយុ៤០ឆ្នាំ មុខរបររត់កង់បី២៖ កូនស្រីទី១ ឈ្មោះ ជុំ ម៉េងជូ អាយុ១៦ឆ្នាំ៣៖ កូនស្រីទី២ ឈ្មោះ ជុំ ម៉េងចិន អាយុ៥ឆ្នាំ៤៖ កូនស្រីទី៣ឈ្មោះ ជុំ ម៉េងជៀន អាយុ៤ឆ្នាំ។
*ករណីទី២៖ ស្ដ្រីកម្មការិនីរោងចក្រ  ក្នុងតំបន់សេដ្ឋកិច្ចពិសេសភ្នំពេញ ត្រូវសង្សារបស់ខ្លួនចាក់សម្លាប់ រួចជនដៃដល់បានរត់ទៅចងកបញ្ចប់ជីវិតខ្លួនឯងតាមក្រោយ។ ហេតុការណ៍នេះ បានកើតឡើងនៅព្រឹកថ្ងៃទី២៨ ខែសីហា ឆ្នាំ២០២០ ស្ថិតក្នុងសង្កាត់កន្ទោក ខណ្ឌកំបូល រាជធានីភ្នំពេញ។ មូលហេតុនៃអំពើឃាតកម្មនេះ ត្រូវបានសមត្ថកិច្ចបង្ហើបថា ដោយសារជនដៃដល់ខឹងម្ដាយរបស់ជនរងគ្រោះជាសង្សា មិនព្រមឲ្យពួកគេស្រលាញ់គ្នា។
*ករណីទី៣៖ កូនប្រុសអារ.ក សម្លាប់ម្ដាយបង្កើតខ្លួនឯងដោយកាត់ក្បាលចេញពីខ្លួន នៅព្រឹកថ្ងៃទី២៩ ខែសីហា ឆ្នាំ២០២០ ស្ថិតក្នុងបន្ទប់ជួល សង្កាត់ចោមចៅទី២ ខណ្ឌពោធិ៍សែនជ័យ រាជធានីភ្នំពេញ។ ឃាតកត្រូវកម្លាំងនគរបាលចាប់ខ្លួនបានហើយ នៅខណ្ឌសែនសុខ រាជធានីភ្នំពេញ ក្រោយធ្វើសកម្មភាពបានប៉ុន្មានម៉ោង។
សមត្ថកិច្ចបានអះអាងថា ជនដៃដល់ត្រូវកម្លាំងជំនាញចាប់ខ្លួនបានហើយ ពេលកំពុងរត់គេចខ្លួន ហើយជនដៃដល់បម្រុងធ្វើសកម្មភាពចង.ក សម្លាប់ខ្លួនឯងតាមក្រោយ។ ជនដៃដល់ឈ្មោះ អ៊ាម សំណាង អាយុ៣២ឆ្នាំ ជាមនុស្សសរសៃប្រសាទ។
*ករណីទី៤៖ ក្មេងស្រីម្នាក់សង្ស័យត្រូវបានឃាតក អារ.កសម្លាប់ រួចរំលោភតាមក្រោយ បណ្ដាលឲ្យស្លាប់ទាំងអាក្រាតកាយ នៅក្នុងថ្លុកឈាម។ សាកសពជនរងគ្រោះត្រូវបងប្រុសជីដូនមួយប្រទះឃើញ បង្កឲ្យមានការភ្ញាក់ផ្អើលវេលាម៉ោង៤៖០០ល្ងាច ថ្ងៃទី០១ ខែកញ្ញា ឆ្នាំ២០២០ នៅក្នុងបន្ទប់ជួលមួយកន្លែង ស្ថិតនៅភូមិជ្រៃកោង សង្កាត់ចោមចៅទី២ ខណ្ឌពោធិ៍សែនជ័យ រាជធានីភ្នំពេញ។
ក្រោយមកជនដៃដល់ឈ្មោះ ឡាច ចន្ថា អាយុ២៥ឆ្នាំ ត្រូវកម្លាំងនគរបាលជំនាញចាប់ខ្លួនបាន នៅព្រឹកថ្ងៃទី០២ ខែកញ្ញា ឆ្នាំ២០២០ នៅចំណុចក្រោមស្ពានលីយ៉ុងផាត ភូមិកណ្តាល សង្កាត់ព្រែកព្នៅ ខណ្ឌព្រែកព្នៅ រាជធានីភ្នំពេញ។ ជនដៃដល់បានសារភាពថា ខ្លួនបានយកកាំបិតចាក់បំពុងកជនរងគ្រោះ រួចឆក់បន្ថែមបណ្ដាលឲ្យស្លាប់ ទើបរំលោភតាមក្រោយ។ សមត្ថកិច្ចបញ្ជាក់ថា ជនដៃដល់ជាមនុស្សប្រើប្រាស់គ្រឿងញៀន។
*ករណីទី៥៖ ស្ដ្រីអ្នកលក់ឡេតាមអនឡាញម្នាក់ ត្រូវសង្សារបស់ខ្លួនចាក់សម្លាប់ បណ្ដាលដោយដេកស្លាប់ក្នុងថ្លុកឈាម ខណៈជនដៃដល់ព្យាយាមចាក់សម្លាប់ខ្លួនឯងតាមក្រោយ តែមិនស្លាប់គ្រានតែរងរបួសធ្ងន់ ត្រូវបានបញ្ជូនទៅសង្គ្រោះនៅមន្ទីរពេទ្យ។ ហេតុការណ៍នេះ បានកើតឡើងនៅល្ងាចថ្ងៃទី០៣ ខែកញ្ញា ឆ្នាំ២០២០ ស្ថិតក្នុងបុរីលឹម ឈាងហាក់ ចំការដូង ខណ្ឌដង្កោ រាជធានីភ្នំពេញ។
ស្ដ្រីរងគ្រោះដែលត្រូវសង្សាអារ.កសម្លាប់នេះ ឈ្មោះ វង្ស ម៉ាលីនដា អាយុ២៧ឆ្នាំ មានស្រុកកំណើតនៅតំបន់អ្នកលឿង ខេត្តព្រៃវែង និងមានមុខរបរជាអ្នកលក់ឡេតាមអនឡាញ។
ដោយឡែក ជនដៃដល់ដែលអារ.ក សម្លាប់សង្សាខ្លួនឯងរួចចាក់សម្លាប់ខ្លួនតាមក្រោយនេះ ឈ្មោះ ឯកឌៀវ វន្ថា អាយុ៤៧ឆ្នាំ ស្នាក់នៅភូមិទួលរកា សង្កាត់ចាក់អង្រែក្រោម ខណ្ឌមានជ័យ រាជធានីភ្នំពេញ។ ដើមចមដែលនាំឲ្យមានអំពើឃាតកម្មនេះ ត្រូវបានគេសន្និដ្ឋានជំហានដំបូងថា អាចបណ្ដាលមកពីភ្លើងប្រច័ណ្ឌ។
*ករណីទី៦៖ អំពើឃាតកម្មមួយបានកើតឡើង ដោយប្ដីចាក់សម្លាប់ប្រពន្ធ រួចចាក់សម្លាប់ខ្លួនឯងតាមក្រោយ តែមិនស្លាប់គ្រាន់តែរបួសធ្ងន់ ត្រូវបានបញ្ជូនទៅសង្គ្រោះនៅមន្ទីរពេទ្យ។ ហេតុការណ៍នេះ បានកើតឡើងនៅវេលាម៉ោងជាង៨យប់ ថ្ងៃទី០៣ ខែកញ្ញា ឆ្នាំ២០២០ ស្ថិតក្នុងភូមិព្រៃរកា ឃុំឆក់ឈើនាង ស្រុកអង្គស្នូល ខេត្តកណ្ដាល ហើយមូលហេតុបណ្ដាលមកពីភ្លើងប្រច័ណ្ឌ។
ជនរងគ្រោះក្នុងហេតុការណ៍នេះឈ្មោះ សុខ ផល្លី អាយុ២៧ឆ្នាំ មុខរបរកម្មកររោងចក្រ ភូមិត្រពាំងពើក ឃុំពើក ស្រុកអង្គស្នួល ខេត្តកណ្តាល (ជាប្រពន្ធស្លាប់ នៅកន្លែងកើតហេតុ)។ ដោយឡែក ជនដៃដល់ឈ្មោះ ឆាយ ធន់ អាយុ២៩ឆ្នាំ ជាប្ដី រងរបួសធ្ងន់បញ្ជូនទៅមន្ទីពេទ្យ។
*ករណីទី៧៖ មន្ដ្រីយោធាម្នាក់ បានធ្វើសកម្មភាពកាប់ប្រហារចំនួន៤ពូថៅផ្ទួនៗ បណ្ដាលឲ្យរងរបួសធ្ងន់ រួចរត់ទៅចង.កបញ្ចប់ជីវិតខ្លួនឯងតាមក្រោយ។ ហេតុការណ៍នេះ កើតឡើងនៅវេលាម៉ោង១២ថ្ងៃត្រង់ ថ្ងៃទី០៤ ខែកញ្ញា ឆ្នាំ២០២០នេះ ស្ថិតក្នុងភូមិត្រពាំងរំពាក់ ឃុំត្រាំកក់ ស្រុកត្រាំកក់ ខេត្តតាកែវ។ មូលហេតុដែលនាំឲ្យមានអំពើឃាតកម្មនេះ ដោយសារប្ដីប្រច័ណ្ឌប្រពន្ធ។
ទន្ទឹមនឹងអំពើឃាតកម្មដែលកើតឡើងកាន់តែសាហាវពីមួយថ្ងៃទៅមួយថ្ងៃ តើសមត្ថកិច្ច និងស្ថាប័នពាក់ព័ន្ធគួរតែមានវិធានការណ៍ណាមួយដែរឬទេ ក្នុងកាលៈទេសៈនេះ? ព្រោះអ្នកប្រើប្រាស់បណ្ដាញសង្គមបានបង្ហាញនូវការភ័យខ្លាច និងព្រួយបារម្ភយ៉ាងខ្លាំង ចំពោះករណីដែលកើតឡើងប៉ុន្មានថ្ងៃចុងក្រោយនេះ។
ក្រៅពីឥទ្ធិពលនៃភ្លើងប្រចណ្ឌហើយនោះ អំពើឃាតកម្មនេះមានខ្លះស្ថិតក្នុងឥទ្ធិពលនៃគ្រឿងញៀនផងដែរ ដែលទាមទារឲ្យមានការចាប់អារម្មណ៍ខ្លាំងបំផុត ពីសំណាក់អាជ្ញាធរមានសមត្ថកិច្ច និងស្ថាប័នពាក់ព័ន្ធ បើទោះបីពេលនេះ រាជរដ្ឋាភិបាលកម្ពុជា បាននិងកំពុងអនុវត្តនូវយុទ្ធនាការប្រយុទ្ធប្រឆាំងគ្រឿងញៀនក៏ដោយ៕
(កណ្ដាល)៖ លោក មឹង យូឡេង ប្រធានមន្ទីរសាធារណការ និងដឹកជញ្ជូនខេត្តកណ្ដាល និងលោក នូ សុវណ្ណារ៉ា អភិបាលក្រុងតាខ្មៅ នៅព្រឹកថ្ងៃទី៤ ខែកញ្ញា ឆ្នាំ២០២០នេះ បានរួមគ្នារាប់បាត្រឆ្លងវេនបិណ្ឌទី២ នៅវត្តក្រពើហា ស្ថិតនៅសង្កាត់ព្រែកឬស្សី ក្រុងតាខ្មៅ ខេត្តកណ្តាល និងបានអំពាវនាវដល់ពុទ្ធបរិស័ទទាំងអស់ ត្រូវមានការប្រុងប្រយ័ត្នជាប់ជានិច្ច នូវវិធានការការពារជំងឺកូវីដ១៩ តាមការណែនាំរបស់ក្រសួងសុខាភិបាល មិនត្រូវធ្វេសប្រហែសឡើយ។
លោក មឹង យូឡេង និងលោក នូ សុវណ្ណារ៉ា ក៏បានក្រើនរំលឹកដូចគ្នាក្នុងន័យឱ្យប្រជាពលរដ្ឋទាំងអស់សូមមានការប្រុងប្រយ័ត្ន ក្នុងការធ្វើដំណើររតាមដងផ្លូវត្រូវរួមគ្នា គោរពច្បាប់ចរាចរណ៍ មានការយោគយល់អធ្យាស្រ័យឲ្យគ្នាទៅវិញទៅមក ក្នុងការធ្វើដំណើរដើម្បីសេចក្តីសុខសុវត្ថិភាពទាំងអស់គ្នា។
សូមជម្រាបថា ពិធីបុណ្យភ្ជុំបិណ្ឌជាពិធីបុណ្យមួយដែលធំជាងគេនៅក្នុងចំណោមពិធីបុណ្យទាំងអស់ចំពោះអ្នកកាន់ព្រះពុទ្ធសាសនា ហើយពិធីបុណ្យនេះមានរយៈពេល ១៥ថ្ងៃដោយចាប់ពីថ្ងៃ ១រោច ដល់ថ្ងៃ១៥រោច ខែភទ្របទ ពិធីបុណ្យនេះត្រូវបានប្រជាពលរដ្ឋខ្មែរ ដែលកាន់ព្រះពុទ្ធសាសនាប្រារព្ធឡើងជារៀងរាល់ឆ្នាំ។
យោងតាមឯកសារកត់ត្រាពីប្រវត្តិបុណ្យរបស់ខ្មែរបង្ហាញថា ការប្រារព្ធពិធីបុណ្យនេះគឺដើម្បីបួងសួងឧទ្ទិសមគ្គផលកុសលផលបុណ្យទៅឲ្យមាតាបិតាញាតិកាទាំង៧ សន្តានដែលបានចែកឋាន ដើម្បីឲ្យពួកគាត់មកទទួលយកកុសលផលបុណ្យទៅកើតក្នុងសុគតិភព ម្យ៉ងទៀតប្រជាពលរដ្ឋខ្មែរមានជំនឿថាអ្នកមានគុណបុព្វការីជន ឬសាច់ញាតិរបស់ពួកគេទាំងអស់ ដែលបានសាងបាបកាលពីនៅមានជីវិតរស់នៅ ហើយពេលចែកឋានទៅមិនដឹងចាប់ជាតិជាអ្វី ឬមានបាបទៅកើតជាប្រេត នឹងឡើងមក ទទួលកុសលផលបុណ្យនេះពីពួកគេផងដែរ នៅពេលពពួកប្រេតទាំងនោះត្រូវបានគេដោះលែងឲ្យមានសេរីភាពរយៈពេល១៥ថ្ងៃក្នុងថ្ងៃកាន់បិណ្ឌ៕
(ភ្នំពេញ)៖ ដើម្បីកាត់បន្ថយការកកស្ទះចរាចរណ៍នៅក្នុងភូមិសាស្រ្តខណ្ឌសែនសុខ ខណ្ឌឫស្សីកែវ និងខណ្ឌព្រែកព្នៅ រដ្ឋបាលរាជធានីភ្នំពេញ គ្រោងបើកការដ្ឋានស្ថាបនាមហាវិថីថ្មីមួយខ្សែ ដែលមានទទឹង៣០ម៉ែត្រ និងបណ្តោយផ្លូវជាង ៥គីឡូម៉ែត្រ ដោយចាប់ពីផ្លូវលេខ១០០៣ ផ្លូវបត់ចូលផ្សារទំនើបអេអន ម៉លសែនសុខ ស្របប្រឡាយមេខាងជើងរាជធានីភ្នំពេញ រហូតដល់មហាវិថី ឈ្នះឈ្នះ ក្នុងខណ្ឌឫស្សីកែវ តភ្ជាប់ទៅខណ្ឌព្រែកព្នៅ (កាត់មុខហ្គ្រេនភ្នំពេញ)។
ប្រធានមន្ទីរសាធារណការ និងដឹកជញ្ជូន រាជធានីភ្នំពេញ លោក សាំ ពិសិដ្ឋ បានប្រាប់អង្គភាពព័ត៌មាន   នៅថ្ងៃទី៤ ខែកញ្ញា ឆ្នាំ២០២០ថា រដ្ឋបាលរាជធានីភ្នំពេញមានគម្រោង នឹងបើកការដ្ឋានស្ថាបនាមហាវិថីមួយខ្សែ នៅសប្តាហ៍ក្រោយនេះក្រោមអធិបតីលោក ឃួង ស្រេង អភិបាលរាជធានីភ្នំពេញ ដែលមហាវិថីនេះមានប្រវែង ៥៨៦០ម៉ែត្រ ទទឹង៣០ម៉ែត្រ ជាប្រភេទផ្លូវបេតុង មានសួនច្បារកណ្តាល២ម៉ែត្រ ផ្លូវ១២ម៉ែត្រសងខាង ដែលអាចឲ្យរថយន្តធ្វើចរាចរណ៍បាន ៣គន្លងទៅ ៣គន្លងមក មាន ១គន្លងទៅមក សម្រាប់ម៉ូតូ មានចិញ្ចើមផ្លូវសងខាង២ម៉ែត្រ សម្រាប់អ្នកថ្មើជើង ជាមួយនឹងការដាក់លូសង្ខាងផ្លូវទំហំ៨តឹកផងដែរ។
លោក សាំ ពិសិដ្ឋ បានបញ្ជាក់ថា បើមិនមានការប្រែប្រួលទេ នៅដើមសប្តាហ៍ក្រោយនេះ លោក ឃួង ស្រេង នឹងអញ្ជើញជាអធិបតីក្នុងពិធីបើកការដ្ឋាន ហើយការដ្ឋាននេះនឹង ស្ថាបនារួចរាល់ក្នុងរយៈពេល ៦ខែទៀត។
ក្រោយការស្ថាបនារួចរាល់កំណាត់មហាវិថីនេះ នឹងកាត់បន្ថយការកកស្ទះចរាចរនៅតំបន់ភាគខាងជើងរាជធានីភ្នំពេញ ស្របប្រឡាយមេខាងជើងរាជធានីភ្នំពេញ ចាប់ពីផ្លូវលេខ ១០០៣ (ផ្លូវបត់ចូលផ្សារទំនើបអេអន ម៉ល សែនសុខ) ដល់មហាវិថី ឈ្នះឈ្នះ ក្នុងខណ្ឌឫស្សីកែវ៕
(ភ្នំពេញ)៖ ថ្នាក់ដឹកនាំ និងមន្រ្តីអគ្គនាយកដ្ឋានការពារអ្នកប្រើប្រាស់ កិច្ចការប្រកួតប្រជែង និងបង្ក្រាបការក្លែងបន្លំ (ក.ប.ប.) នៃក្រសួងពាណិជ្ជកម្ម នៅថ្ងៃសុក្រ ២រោច ខែភទ្របទ ឆ្នាំជូត ទោស័ក ព.ស.២៥៦៤ ត្រូវនឹងថ្ងៃទី៤ ខែកញ្ញា ឆ្នាំ២០២០ បានចូលរួមពិធីសម្បថសច្ចាប្រណិធាន ដើម្បីបំពេញនីតិវិធី ជានគរបាលយុត្តិធម៌ នៅចំពោះមុខសាលាដំបូងរាជធានីភ្នំពេញ ដោយមានលោក លោកស្រីតំណាងក្រុមប្រឹក្សាសម្បថ និងតំណាងអយ្យការអមសាលាដំបូងរាជធានីភ្នំពេញជាអធិបតី។
សមាសភាពចូលរួមពិធីសម្បថរួមមាន៖ លោក ផាន អូន អគ្គនាយក នៃអគ្គនាយកដ្ឋាន ក.ប.ប អគ្គនាយករង លោក លោកស្រីប្រធាន អនុប្រធាននាយកដ្ឋាន ប្រធាន អនុប្រធានការិយាល័យ សរុបចំនួន៨៦រូប។
សូមបញ្ជាក់ថា ច្បាប់ស្តីពីកិច្ចការពារអ្នកប្រើប្រាស់ ត្រូវបានអនុម័ត និងប្រកាសឱ្យប្រើជាការប្រញាប់តាមរយៈ ព្រះរាជក្រម លេខ នស/រកម/១១១៩/០១៦ ចុះថ្ងៃទី០២ ខែវិច្ឆិកា ឆ្នាំ២០១៩ មាត្រា២៩ កថាខណ្ឌទី១ បានចង្អុលបង្ហាញថា មន្ត្រីស៊ើបអង្កេត ត្រូវទទួលបាននីតិសម្បទា ជានគរបាលយុត្តិធម៌ ឱ្យពិនិត្យបទល្មើស ដែលមានចែងក្នុងច្បាប់នេះ ស្របតាមបទប្បញ្ញត្តិ នៃក្រមនីតិវិធីព្រហ្មទណ្ឌ។
ស្របតាមស្មារតីមាត្រា២៩ នៃច្បាប់នេះ មន្រ្តីអគ្គនាយកដ្ឋានការពារអ្នកប្រើប្រាស់ កិច្ចការប្រកួតប្រជែង និងបង្ក្រាបការក្លែងបន្លំ (ក.ប.ប.) នៃក្រសួងពាណិជ្ជកម្ម ចំនួន៥២៧រូប ត្រូវបានតែងតាំងជាមន្រ្តីស៊ើបអង្កេត តាមរយៈសេចក្តីសម្រេចលេខ ១៥៨ ពណ.អ.កបប.សសរ ចុះថ្ងៃទី២៩ ខែឧសភា ឆ្នាំ២០២០ ស្តីពីការតែងតាំងមន្ត្រីស៊ើបអង្កេត របស់ក្រសួងពាណិជ្ជកម្ម។
ម្យ៉ាងទៀត ដោយយោងលើកថា ខណ្ឌទី២ មាត្រា២៩ នៃច្បាប់ស្តីពីកិច្ចការពារអ្នកប្រើប្រាស់ដែលចែងថា បែបបទ និងនីតិវិធីនៃការផ្តល់នីតិសម្បទា ចំពោះមន្ត្រីស៊ើបអង្កេត ត្រូវកំណត់ដោយ ប្រកាសអន្តរក្រសួង រវាងក្រសួងយុត្តិធម៌ និងក្រសួងពាណិជ្ជកម្ម ក្រសួងយុត្តិធម៌ និងក្រសួងពាណិជ្ជកម្ម បានសម្រេចផ្តល់នីតិសម្បទា ជានគរបាលយុត្តិធម៌ ដល់មន្ត្រីស៊ើបអង្កេត នៃអគ្គនាយកដ្ឋានការពារអ្នកប្រើប្រាស់ កិច្ចការប្រកួតប្រជែង និងបង្ក្រាបការក្លែងបន្លំ ចំនួន៥២៧រូប តាមរយៈប្រកាសអន្តរក្រសួងលេខ១៣៣ កយ.ពណ.ប្រក/២០ ចុះថ្ងៃទី២០ ខែកក្កដា ឆ្នាំ២០២០ ស្តីពី «ការផ្តល់នីតិសម្បទាជានគរបាលយុត្តិធម៌»។
មន្រ្តីអគ្គនាយកដ្ឋាន ក.ប.ប. នៃក្រសួងពាណិជ្ជកម្ម ដែលជានគរបាលយុត្តិធម៌ ត្រូវបានផ្តល់អាណត្តិ ដោយច្បាប់ស្តីពីកិច្ចការពារអ្នកប្រើប្រាស់ អនុវត្តការងារ ស្ថិតក្រោមវិសាលភាព នៃច្បាប់នេះ សំដៅកំណត់នូវវិធាន និងយន្តការ ដើម្បីរួមចំណែកបង្កើត បរិយាកាស នៃការធ្វើពាណិជ្ជកម្ម ការពារសិទ្ធិនិងផលប្រយោជន៍របស់អ្នកប្រើប្រាស់ ជំរុញឱ្យការធ្វើពាណិជ្ជកម្ម មានសុច្ចរិតភាព និងផ្តល់ទំនុកចិត្ត រវាងអ្នកប្រើប្រាស់ និងពាណិជ្ជករ៕
(តាកែវ)៖ មន្ដ្រីយោធាម្នាក់ បានធ្វើសកម្មភាពកាប់ប្រហារចំនួន៤ពូថៅផ្ទួនៗ បណ្ដាលឲ្យរងរបួសធ្ងន់ រួចរត់ទៅចង.កបញ្ចប់ជីវិតខ្លួនឯងតាមក្រោយ។ ហេតុការណ៍នេះ កើតឡើងនៅវេលាម៉ោង១២ថ្ងៃត្រង់ ថ្ងៃទី០៤ ខែកញ្ញា ឆ្នាំ២០២០នេះ ស្ថិតក្នុងភូមិត្រពាំងរំពាក់ ឃុំត្រាំកក់ ស្រុកត្រាំកក់ ខេត្តតាកែវ។
អធិការស្រុកត្រាំកក់ លោក ឌុក ធីយ៉ា បានប្រាប់ភ្នាក់ងារ   ឲ្យដឹងនៅមុននេះបន្ដិចថា បុរសជាប្ដី បានកាប់ប្រពន្ធចំនួន៤ពូថៅ បណ្ដាលឲ្យរងរបួសធ្ងន់ធ្ងរ ហើយត្រូវបានក្រុមគ្រួសារបញ្ជូនទៅសង្គ្រោះនៅមន្ទីរពេទ្យ។ ក្រោយមកជនដៃដល់ បានរត់ទៅចង.ក សម្លាប់ខ្លួនតាមក្រោយនៅជាប់បបង្អួច។
សមត្ថកិច្ចបានបញ្ជាក់ថា បុរសជាប្ដីឈ្មោះ សែប បូណារ៉ា អាយុ៤៩ឆ្នាំ ទីលំនៅភូមិឃុំកើតហេតុខាងលើ មុខរបរយោធា នៅកងពលតូចលេខ៣១។ ដោយឡែក មូលហេតុដែលនាំឲ្យមានអំពើឃាតកម្មនេះ ដោយសារប្ដីប្រចណ្ឌប្រពន្ធ។
ក្រោយកើតហេតុ ផ្នែកជំនាញបច្ចេកទេសខេត្ត ស្រុក និងសមត្តកិច្ចពាក់ព័ន្ធ បានចុះពិនិត្យកន្លែងកើតកហេតុ និងសាកសពឃើញថា សាកសពបានចង.កសម្លាប់ខ្លួន ដោយខ្លួនឯងប្រាកដមែន និងបានប្រគល់ជូនក្រុមគ្រួសារដើម្បីធ្វើបុណ្យតាមប្រពៃណី៕
(ភ្នំពេញ)៖ ព្រះករុណា ព្រះបាទសម្តេច ព្រះបរមនាថ នរោត្តម សីហមុនី ព្រះមហាក្សត្រនៃកម្ពុជា បានចេញព្រះរាជក្រឹត្យត្រាស់បង្គាប់ តម្លើងឋានន្តរស័ក្តិ ដល់នាយនគរបាលថ្នាក់ឧត្តមសេនីយ៍ និងនាយនគរបាលជាន់ខ្ពស់ ក្រមខ័ណ្ឌមន្ត្រីនគរបាលជាតិ នៃក្រសួងមហាផ្ទៃ ចំនួន២០រូប។
យោងតាមព្រះរាជក្រឹត្យ ដែលបណ្តាញព័ត៌មាន   ទទួលបាននៅថ្ងៃទី០៤ ខែកញ្ញា ឆ្នាំ២០២០នេះ បានឲ្យដឹងថា ព្រះមហាក្សត្រ បានត្រាស់បង្គាប់តម្លើងឋានន្តរស័ក្តិ៖
* ឧត្តមសេនីយ៍ ឯក ២រូប* ឧត្តមសេនីយ៍ទោ ៩រូប* ឧត្តមសេនីយ៍ត្រី ៩រូប៕
ខាងក្រោមនេះជាព្រះរាជក្រឹត្យរបស់ព្រះមហាក្សត្រ៖
(កំពង់ចាម)៖ លោកស្រី ឱ វណ្ណឌីន រដ្ឋលេខាធិការក្រសួងសុខាភិបាល បានជំរុញរដ្ឋបាលខេត្តកំពង់ចាម ធ្វើការគ្រប់គ្រងនិងទប់ស្កាត់ជំងឺកូវីដ១៩ ឲ្យបានល្អបំផុត អំឡុងពេលបុណ្យកាន់បិណ្ឌ និងបុណ្យភ្ជុំបិណ្ឌនេះ។
លោកស្រី ឱ វណ្ណឌីន ជំរុញបែបនេះ ក្នុងឱកាសដែលោកស្រី និងលោកស្រីវេជ្ជបណ្ឌិត   ប្រធានអង្គការសុខភាពពិភពលោក ប្រចាំប្រទេសកម្ពុជា () រួមជាមួយអភិបាលខេត្តកំពង់ចាម លោក អ៊ុន ចាន់ដា និងជាប្រធានគណៈកម្មការប្រឆាំងជំងឺកូវីដ១៩ ខេត្ត បានដឹកនាំកិច្ចប្រជុំ ស្តីពីវិធានការគ្រប់គ្រង និងឆ្លើយតបការរាតត្បាតជំងឺកូវីដ-១៩ ក្នុងឱកាសពិធីបុណ្យកាន់បិណ្ឌ និងភ្ជុំបិណ្ឌ ក្នុងក្របខណ្ឌខេត្តកំពង់ចាម នារសៀលថ្ងៃទី០៣ ខែកញ្ញា ឆ្នាំ២០២០។
លោកស្រី ឱ វណ្ណឌីន បានផ្ដល់ការណែ នាំដល់រដ្ឋបាលខេត្តកំពង់ចាម ក្នុងឱកាសនៃពិធីនៃពិធីបុណ្យកាន់បិណ្ឌ និងភ្ជុំបិណ្ខខាងមុខនេះ ដោយត្រូវជំរុញអាជ្ញាធរគ្រប់លំដាប់ថ្នាក់ នៅក្នុងខេត្ត បន្តផ្សព្វផ្សាយសារាចរណែនាំរបស់ក្រសួងធម្មការ និងសាសនា និងសារាចរណែនាំរបស់ក្រសួងសុខាភិបាល ស្តីពីការបង្ការ និងការពារ ការឆ្លងជំងឺកូវីដ-១៩ និងស្នើឲ្យប្រជាពលរដ្ឋទូទៅដែលជាពុទ្ធសាស និកជន និងគណៈកម្មការគ្រប់វត្ត ត្រូវអនុវត្តឱ្យបានខ្ជាប់ខ្ជួននូវវិធានការការពារ ទប់ស្កាត់កូវីដ-១៩ ដែលក្រសួងសុខាភិបាល បានដាក់ចេញឱ្យអនុវត្តនាពេលកន្លងមក ក៏ដូចជាបច្ចុប្បន្ន ឱ្យមានប្រសិទ្ធភាព ដើម្បីចូលរួមទប់ស្កាត់ ការចម្លងជំងឺនេះចូលក្នុងសហគមន៍។
ជាមួយគ្នានោះដែរ លោក អ៊ុន ចាន់ដា អភិបាលខេត្ត បានមានប្រសាន៍ថា សម្រាប់ខេត្តកំពង់ចាម បានចេញនូវបានចេញនូវសេចក្តីណែនាំ ស្ដីពីការរៀបចំពិធីបុណ្យកាន់បិណ្ឌ ភ្ជុំបិណ្ឌ និងការទប់ស្កាត់ការរីករាលដាលនៃជំងឺកូវីដ-១៩ នៅក្នុងខេត្តកំពង់ចាមរួចហើយ។ ហើយរដ្ឋបាលខេត្ត បានធ្វើការណែនាំដល់រដ្ឋបាលក្រុង-ស្រុក ឃុំ-សង្កាត់ ឲ្យបន្តយកចិត្តទុកដាក់ផ្សព្វផ្សាយនូវសារាចរ ណែនាំក្រសួងធម្មការ និងសាសនា និងសារាចរណែនាំរបស់ក្រសួងសុខាភិបាល ពិសេសក្នុងឱកាសពិធីបុណ្យកាន់បិណ្ឌ និងភ្ជុំបិណ្ឌនៅគ្រប់ទីវត្តអារាមផងដែរ។
រដ្ឋបាលខេត្តកំពង់ចាម បានរៀបចំមណ្ឌលចត្តាឡីស័កកម្រិត២នៅខេត្ត មានចំនួន០២កន្លែង ក្នុងនោះ៖
* ទី១៖ អតីតសណ្ឋាគារមេគង្គមានបន្ទប់ចំនួន ៧១ បន្ទប់ ដែលអាចដាក់មុខសញ្ញាចត្តាឡីស័កបានចំនួន ១៤២នាក់ * ទី២៖ អាគារអន្តេវាសិក (ជាអំណោយដ៏ថ្លៃថ្លាររបស់សម្តេចតេជោ) ក្នុងបរិវេណមជ្ឈមណ្ឌលគរុកោសល្យភូមិភាគកំពង់ចាម មានចំនួន ៤០បន្ទប់ ដែលអាចដាក់មុខសញ្ញាចត្តាឡីស័កកម្រិត២ចំនួន ១២០នាក់។
ដោយឡែកគិតត្រឹមថ្ងៃទី០៣ ខែកញ្ញា ឆ្នាំ២០២០ពលរដ្ឋដែលទើបនឹងវិលត្រឡប់មកពីបរទេស និងបានស្នាក់នៅដាច់ដោយឡែក រយៈពេល ១៤ថ្ងៃ មានចំនួន ៤.២៩៦នាក់ ក្នុងនោះ បានផុតការតាមដានសុខភាព ចំនួន ៤.២១២នាក់៕

(ប្រេស៊ីឡា)៖ ប្រធានាធិបតីប្រេស៊ីលលោក ហ្ស៊ែរ បូលសូណារ៉ូ ( ) ដែលមិនធ្លាប់ខ្វល់ពីការផ្ទុះឡើងនៃ -19 នៅថ្ងៃព្រហស្បតិ៍នេះ (ពេលវេលានៅប្រេស៊ីល) បានបញ្ជាក់ជាថ្មីថា ការចាក់វ៉ាក់សាំងប្រឆាំង -19 មិនមែនជារឿងចាំបាច់ទេ បើទោះបីជាវ៉ាក់សាំងនោះត្រូវបានផលិតជោគជ័យក៏ដោយ។ នេះបើតាមការចេញផ្សាយ​ដោយសារព័ត៌មាន  នៅព្រឹកថ្ងៃសុក្រ ទី០៤ ខែកញ្ញា ឆ្នាំ២០២០។
ក្នុងកម្មវិធីជជែកផ្ទាល់ តាមបណ្ដាញហ្វេសប៊ុកជាមួយអ្នកគាំទ្រ លោក  បាននិយាយថា «មនុស្សជាច្រើនចង់ឲ្យវ៉ាក់សាំងប្រឆាំង -19 នេះត្រូវតែចាក់ដោយមិនអាចខកខាន ប៉ុន្តែមិនមានច្បាប់ណាមួយ ដែលចែងអំពីរឿងនេះឡើយ»។
ដោយឡែកអនុប្រធានាធិបតីប្រេស៊ីលលោក ហាមីលតុន មួរ៉ៅ ( ) បាននិយាយមុននេះថា ការចាក់វ៉ាក់សាំងទ្រង់ទ្រាយធំ គឺមិនអាចចៀសផុតបានទេ ព្រោះដើម្បីប្រយុទ្ធនឹងជំងឺរាតត្បាត ដ៏កាចសាហាវនៅប្រទេសប្រេស៊ីលនេះ ប៉ុន្តែលោកនៅតែឈរលើគោលជំហររបស់​លោក ។ ទន្ទឹមនឹងនេះ លោក  បានគូសបញ្ជាក់ថា «រដ្ឋាភិបាលប្រេស៊ីលគ្មានមធ្យោបាយ ក្នុងការដោះស្រាយរឿងនេះទេ លើកលែងតែយើងរស់នៅក្នុងរបបផ្តាច់ការមួយ ដើម្បីបង្ខំមនុស្សគ្រប់គ្នាឱ្យចាក់វ៉ាក់សាំងនោះ»។
គួរបញ្ជាក់ កាលពីខែមុនប្រទេសប្រេស៊ីលបានចុះហត្ថលេខា លើកិច្ចព្រមព្រៀងជាមួយក្រុមហ៊ុនអង់គ្លេស អាស្ត្រាហ្សេណេកា () ដើម្បីទិញវ៉ាក់សាំងប្រឆាំង -19 ចំនួន ៣០លានដូស​ដែលវាកំពុងស្ថិតនៅក្នុង ការអភិវឌ្ឍជាមួយសាកលវិទ្យាល័យ អុកស្វដ () និងគ្រោងទិញយកចំនួន ៧០លានដូសទៀត ប្រសិនបើវ៉ាក់សាំងនេះមានប្រសិទ្ធភាព។
គិតត្រឹមថ្ងៃព្រហស្បតិ៍សប្តាហ៍នេះ (ពេលវេលានៅប្រេស៊ីឡា) ប្រទេសប្រេស៊ីល​ដែលមានប្រជាជនសរុបជាង ២១២លាននាក់ មានករណីឆ្លង -19 សរុបជាង ៤,០៤៦,០០០នាក់ ក្នុងនោះស្លាប់ជាង ១២៤,៧០០នាក់ និងជាសះស្បើយវិញជាង ៣,២៤៧,០០០នាក់។ ប្រេស៊ីលជាប្រទេសរងគ្រោះធ្ងន់ធ្ងរជាងគេលំដាប់លេខ ២ លើលោកទាំងទៅលើករណីឆ្លង និងស្លាប់៕
(ភ្នំពេញ)៖ លោក ចេង មុនីរ៉ា អភិបាលខណ្ឌច្បារអំពៅ បានស្នើដល់ស្មៀន និងមន្ត្រីបដិសណ្ឋារកិច្ច ត្រូវជំរុញការងារបម្រើសេវាសាធារណៈ និងអនុវត្តឲ្យបាន នូវអនុសាសន៍សម្តេចតេជោ ហ៊ុន សែន គឺ «ធ្វើឲ្យបាន ធ្វើឲ្យលឿន»។
មានន័យថា «យើងត្រូវកាត់ទម្លាប់យូរ ពី៣ថ្ងៃ ឲ្យមកនៅឆាប់បំផុត យ៉ាងយូរ១ម៉ោង ឬ៣០នាទី។ និត្យានុកូលកម្ម ដែលតម្រូវមិនឲ្យបង់ប្រាក់ គឺដាច់ខាត មិនត្រូវយក ប្រាក់។ បើមន្ត្រីណាធ្វើ ត្រូវទទួលខុសត្រូវដោយខ្លួនឯង»។ នេះមិនមែនជាការគំរាមទេ តែជាការតម្រង់ទិសដល់មន្ត្រី បម្រើសេវាសាធារណៈ ដើម្បីប្រសិទ្ឋភាពការងារ ។
លោក ចេង មុនីរ៉ា បន្តថា ស្មៀនដែលជាសេធិការរបស់សង្កាត់ សូមជួយពង្រឹងការងាររដ្ឋបាល ហើយជំរុញការផ្តល់សេវាសាធារណៈ ឲ្យកាន់តែល្អប្រសើរ ។
ការផ្តាំផ្ញើរបស់លោកអភិបាលខណ្ឌច្បារអំពៅនេះ ធ្វើឡើងនៅក្នុងពិធីផ្ទេរភារកិច្ច និងតែងតាំងស្មៀនបណ្ដោះអាសន្ន នារសៀលថ្ងៃទី០៣ ខែកញ្ញា ឆ្នាំ២០២០ និងមានការចូលរួមពី លោក អ៊ំ ម៉ារ៉េត ប្រធានក្រុមប្រឹក្សាខណ្ឌ ដោយមានការចូលរួម ពីស្មៀនសង្កាត់ទាំង៨ និងមន្ត្រីខណ្ឌជាច្រើនរូបទៀត។
យោងតាមដីកា ស្ដីពីការផ្ទេរភារកិច្ច និងការតែងតាំងស្មៀនបណ្ដោះអាសន្ន នៃរដ្ឋបាលរាជធានីភ្នំពេញ បានសម្រេចផ្លាស់ប្ដូរស្មៀនសង្កាត់ចំនួន ៦រូប នៃរដ្ឋបាលខណ្ឌច្បារអំពៅ ដែលក្នុងនោះមាន៖
* លោក នួន ចាន់វាសនា ស្មៀនសង្កាត់ព្រែកប្រា ឲ្យមកបម្រើការងារជាមន្ត្រីនៅរដ្ឋបាលខណ្ឌច្បារអំពៅ* លោក សោម សុផល ពីស្មៀនសង្កាត់និរោធ ឲ្យបម្រើការងារជាមន្ត្រីនៅសាលាខណ្ឌច្បារអំពៅ* លោកស្រី អ៊ុក ចិន្តា ពីស្មៀនសង្កាត់ច្បារអំពៅទី២ ឲ្យបម្រើការងារជាស្មៀនសង្កាត់ព្រែកប្រា* លោក ឈាង រ៉ាវិន មានសង្កាត់ច្បារអំពៅទី២ ទៅបម្រើការងារជាស្មៀនសង្កាត់ច្បារអំពៅទី២* លោក សម ពិសិដ្ឋ ពីស្មៀនសង្កាត់ព្រែកថ្មី ឲ្យទៅបម្រើការងារជាស្មៀនសង្កាត់និរោធ* លោក ចាន់ បូរី ស្មៀនសង្កាត់ព្រែកឯង ឲ្យទៅបម្រើការងារជាស្មៀនសង្កាត់ព្រែកថ្មី។
ជាមួយគ្នានេះ ក៏មានការប្រកាសតែងតាំងស្មៀនសង្កាត់ចំនួន២រូបផងដែរ មានដូចជា លោក លឹម ហឿង ពីអនុប្រធានការិយាល័យ លេខាធិការក្រុមប្រឹក្សា ខណ្ឌច្បារ អំពៅ ឲ្យទៅបម្រើការងារជាស្មៀនសង្កាត់ច្បារអំពៅទី១, លោកស្រី សុផាត ស្រីវ៉ុន ពីអនុប្រធានអង្គភាពលទ្ធកម្ម ឲ្យទៅបម្រើការងារជាស្មៀនសង្កាត់ព្រែកឯង។
ក្រោយពីបានប្រកាសតែងតាំងមុខតំណែងរួចមក លោកស្រី សុផាត ស្រីវ៉ុន ស្មៀនសង្កាត់ព្រែកឯង បានធ្វើការប្ដេជ្ញាចិត្តដោយគោរព និងប្រតិបត្តិតាមរដ្ឋធម្មនុញ្ញ នៃព្រះរាជាណាចក្រកម្ពុជា, គោរព និងប្រតិបត្តិតាមច្បាប់ស្ដីពីការគ្រប់គ្រងរដ្ឋបាលរាជធានីភ្នំពេញ ខេត្ត ក្រុង ស្រុក ខណ្ឌ ច្បាប់គ្រប់គ្រងរដ្ឋបាលឃុំ សង្កាត់ និងលិខិតបទដ្ឋានគតិយុត្តនានា ដែលមានចែងជាធរមាន, គោរព និងប្រតិបត្តិតាមសេចក្ដីសម្រេចនានា របស់រដ្ឋបាលរាជធានីភ្នំពេញ និងរដ្ឋបាលខណ្ឌច្បារអំពៅ ឲ្យមានតម្លាភាព និងគណនេយ្យភាព, រក្សាសាមគ្គីភាពផ្ទៃក្នុង ក្នុងជួរមន្ត្រីរាជការ និងខិតខំបំពេញការងារដែលថ្នាក់ដឹកនាំប្រគល់ជូន ឱ្យទទួលបានជោគជ័យ ស្របតាមគោលនយោបាយកំណែទម្រង់វិមជ្ឈការ និងវិសហមជ្ឈការ នៅរដ្ឋបាលថ្នាក់ក្រោមជាតិ។
នៅក្នុងឱកាសនេះដែរ លោក ចេង មុនីរ៉ា បានធ្វើការកោតសរសើរ អំពីការខិតខំអភិវឌ្ឍន៍មូលដ្ឋានរបស់មន្ត្រីសង្កាត់ និងការបម្រើសេវា ជូនបងប្អូនប្រជាពលរដ្ឋ នៅក្នុងមូលដ្ឋានរបស់ខ្លួន។
លោកអភិបាលខណ្ឌច្បារអំពៅ បានបន្តថា ការផ្លាស់ប្តូរ កែសម្រួលភារកិច្ច របស់មន្ត្រីយើង គឺជាប្រពៃណីសម្រាប់មន្ត្រីយើងគ្រប់រូប ហើយក៏ជាការផ្ទេរមរតកការងារដ៏ល្អ សម្រាប់អ្នកបន្តវេនរបស់យើង។ ម៉្យាងទៀត ការកែសម្រួលភារកិច្ច និងតួនាទី គឺជាការយកចិត្តទុកដាក់ខ្ពស់ របស់ថ្នាក់ដឹកនាំ ក្នុងការពង្រឹងពង្រីកនូវវិសាលភាព ការងារបម្រើសេវាជូនប្រជាពលរដ្ឋ ឲ្យកាន់តែល្អប្រសើរថែមទៀត។
លោក ចេង មុន្នីរ៉ា ក៏បានធ្វើការក្រើនរំលឹកដល់ មន្ត្រីដែលទើបចូលកាន់តំណែងថ្មីនេះ ត្រូវពង្រឹងសាមគ្គីភាពជាធ្លុងមួយ ក្នុងការងារបម្រើសេវា និងបន្តកិច្ចអភិវឌ្ឍន៍មូលដ្ឋាន ឲ្យមានការរីចម្រើនបន្ថែមទៀត៕
(ភ្នំពេញ)៖ ក្រសួងវប្បធម៌ និងវិចិត្រសិល្បៈ នៅថ្ងៃទី០៤ ខែកញ្ញា ឆ្នាំ២០២០នេះ បានចេញសេចក្តីជូនដំណឹងថ្មីមួយ ដោយបញ្ជាក់ថា សារមន្ទីរឧក្រិដ្ឋកម្មប្រល័យពូជសាសន៍ទួលស្លែង ទទួលរង្វាន់  នៃស្មារតីចងចាំពិភពលោក ឆ្នាំ២០២០ របស់អង្គការយូណេស្កូ។
ក្រសួងវប្បធម៌បានបញ្ជាក់ថា «កាលពីថ្ងៃទី១៧ ខែសីហា ឆ្នាំ២០២០ អង្គការយូណេស្កូពិភពលោក ដែលមានមូលដ្ឋាននៅទីក្រុងប៉ារីស បានសម្រេចផ្តល់ រង្វាន់  នៃស្មារតីចងចាំពិភពលោករបស់អង្គការយូណេស្កូ ដល់សារមន្ទីរឧក្រិដ្ឋកម្មប្រល័យពូជសាសន៍ទួលស្លែង លើសមិទ្ធផលនៃការខិតខំប្រឹងប្រែង ក្នុងការអភិរក្សឯកសារ និងបណ្ណសាររូបថតដែលជាមរតក ឯកសារប្រវត្តិសាស្ត្រដ៏សំខាន់ សម្រាប់មនុស្សជាតិ»។
ក្រសួងបន្តថា ការសម្រេចផ្តល់រង្វាន់  នេះ ធ្វើឡើងយ៉ាងម៉ត់ចត់បំផុតពីគណៈកម្មការវាយតម្លៃ ដែលជ្រើសរើសចេញពីគណៈកម្មាធិការ ទីប្រឹក្សាអន្តរជាតិនៃស្មារតីចងចាំពិភពលោក របស់អង្គការយូណេស្កូ។
ពាន់រង្វាន់  នៃស្មារតីចងចាំពិភពលោករបស់អង្គការយូណេស្កូ ជារង្វាន់ដែលបានបង្កើត ដើម្បីរំលឹកដល់ខួបនៃការចុះបញ្ជីសៀវភៅ     ជាឯកសារបោះចេញពីពុម្ពអក្សរលោហៈផ្តុំគ្នាដែល នៅសល់ចាស់ជាងគេលើពិភពលោក នាអំឡុងពេលនៃកិច្ចប្រជុំប្រតិបត្តិ របស់អង្គការយូណេស្កូកាលពីខែមេសា ឆ្នាំ២០០៤។
គោលបំណងនៃការបង្កើតកម្មវិធីនេះឡើង គឺដើម្បីចូលរួមលើកស្ទួយ និងលើកទឹកចិត្តដល់បុគ្គល ឬស្ថាប័នដែលបានខិតខំ គាំពារ និងថែរក្សាមរតកឯកសារ ដោយផ្តោតលើទិសដៅអប់រំបណ្ដុះបណ្ដាល ការផ្សព្វផ្សាយ និងការចែករំលែកចំណេះដឹងដល់ ប្រជាពលរដ្ឋគ្រប់ជាតិសាសន៍និងគ្រប់វ័យ។ រង្វាន់  នៃស្មារតីចងចាំពិភពលោករបស់អង្គការយូណេស្កូ បានផ្តល់ជូនបុគ្គល និងស្ថាប័នសាធារណៈ នារៀងរាល់២ឆ្នាំម្ដង។
សារមន្ទីរឧក្រិដ្ឋកម្មប្រល័យពូជសាសន៍ទួលស្លែង នៃព្រះរាជាណាចក្រកម្ពុជា ជាស្ថាប័នទី៨ ដែលទទួល បានរង្វាន់ប្រចាំឆ្នាំ២០២០។ មូលដ្ឋានសំខាន់ក្នុងការផ្តល់រង្វាន់ គឺផ្អែកទៅលើការថែរក្សាអភិរក្សឯកសារ បណ្ណសាររូបថត និងការរៀបចំប្រព័ន្ធទិន្នន័យរួមមួយ ដែលផ្តល់ភាពងាយស្រួលដល់សាធារណជន ក្នុងការស្វែងរកឯកសារ។
ក្រសួងវប្បធម៌បន្ថែមថា ការផ្តល់រង្វាន់នេះ ជាសក្ខីភាពមួយបង្ហាញពីស្មារតី នៃការខិតខំប្រឹងប្រែងរបស់រាជរដ្ឋាភិបាល និងប្រជាជនកម្ពុជា សហការជាមួយដៃគូអន្តរជាតិនានា ក្នុងការថែរក្សាឯកសារទុកជាភស្តុតាង សម្រាប់មនុស្សជាតិទាំងមូលសិក្សារៀនសូត្រ ដើម្បីការពារកុំឱ្យអំពើប្រល័យពូជសាសន៍ កើតឡើងសាជាថ្មីក្នុងប្រទេសកម្ពុជានិងពិភពលោក៕

(ភ្នំពេញ)៖ លោកវរសេនីយត្រី រស់ ស៊ីណា អធិការរងនគរបាលខណ្ឌ៧មករា បានឲ្យអង្គភាពព័ត៌មាន   ដឹងនៅព្រឹកថ្ងៃទី៤ ខែកញ្ញា ឆ្នាំ២០២០នេះថា បុរសម្នាក់បានស្លាប់ភ្លាមៗ នៅកន្លែងកើតហេតុ ដោយសារត្រូវប្អូនថ្លែវាយចំក្បាលចំនួនពីរអង្រែ។
លោកបញ្ជាក់ទៀតថា កើតហេតុហេតុការណ៍នេះ បានកើតឡើងកាលពីវេលាម៉ោង ១០យប់ថ្ងៃទី៣ ខែកញ្ញា ឆ្នាំ២០២០ ស្ថិតនៅផ្ទះលេខ១២៧ តាមបណ្ដោយផ្លូវ១៣៤ សង្កាត់មិត្តភាព ខណ្ឌ៧មករា។
ជនសង្ស័យមានឈ្មោះ បាន ឡា អាយុ៣៤ឆ្នាំ ស្នាក់នៅផ្ទះលេខ១២៧ តាមបណ្ដោយផ្លូវ១៣៤ សង្កាត់មិត្តភាព ខណ្ឌ៧មករា រាជធានីភ្នំពេញ។ សពជនរងគ្រោះមានឈ្មោះ ពូន ប៉ូលីន អាយុ៣៥ឆ្នាំ។
បច្ចុប្បន្ន ជនសង្ស័យកំពុងឃាត់ខ្លួនបណ្តោះអាសន្ននៅអធិការដ្ឋាននគរបាលខណ្ឌ៧មករា ដើម្បីកសាងសំណុំរឿងបញ្ជូនទៅសាលាដំបូងរាជធានីភ្នំពេញចាត់ការបន្តតាមនីតិវិធី៕
(ពោធិ៍សាត់)៖ លោក ម៉ៅ ធនិន អភិបាលខេត្តពោធិ៍សាត់, លោកឧកញ៉ា ទុយ គី ប្រធានសភាពាណិជ្ជកម្មខេត្ត និងលោកឧកញ៉ា តែ តាំងប៉ ប្រធានសម្ព័ន្ធសមាគម សហគ្រាសធុនតូច និងមធ្យមកម្ពុជា នាថ្ងៃទី០៣ ខែកញ្ញា ឆ្នាំ២០២០ បានអញ្ជើញជាគណៈអធិបតី ក្នុងសិក្ខាសាលាស្តីពី ការកសាងអាជីវកម្មប្រកប ដោយភាពជោគជ័យ នៅខេត្តពោធិ៍សាត់។
ពិធីនេះ ប្រារព្ធធ្វើនៅសាលប្រជុំសាលាខេត្ត ដោយបានការអញ្ជើញចូលរួមពីមន្ទីរឧស្សាហកម្ម វិទ្យាសាស្ត្រ បច្ចេកវិទ្យា និងនវានុវត្ដន៍ខេត្ត អង្គភាពពាក់ព័ន្ធ និងម្ចាស់អាជីវកម្មជាច្រើនរូបទៀត។
លោកឧកញ៉ា តែ តាំងប៉ បានថ្លែងថា ដោយមើលឃើញថា សហគ្រាសធុនតូច និងមធ្យមមានច្រើនកម្ពុជា ដែលកំពុងត្រូវការចំណេះដឹងថ្មីៗ ក៏ដូចជាត្រូវការ ការជួយជ្រោមជ្រែងបន្ថែមទៀត ទាំងផ្នែកបច្ចេកទេស ផ្នែកទីផ្សារ ធនធានហិរញ្ញវត្ថុ ដើម្បីទ្រទ្រង់ និងអភិវឌ្ឍអាជីវកម្មរបស់ពួកគាត់នោះ លោកក៏បានសហការ យ៉ាងមុតមាំជាមួយដៃគូជាច្រើន ដើម្បីរៀបចំឱ្យមានអង្គសិក្ខាសាលានេះឡើង ដែរនេះជាខេត្តទី៣ហើយ ដែលបានរៀបចំសិក្ខាសាលា និងបន្តទៅខេត្តដ៏ទៃផ្សេងទៀត។
លោកសង្ឃឹមយ៉ាងមុតមាំថា សហគ្រាសធុនតុច និងមធ្យម ដែលមានវត្តមាននៅក្នុងអង្គសិក្ខាសាលាថ្ងៃនេះ នឹងយកចិត្តទុកដាក់ក្នុងការស្តាប់ រៀនសូត្រនូវចំណេះដឹងថ្មីៗបន្ថែមទៀត ពីអង្គសិក្ខាសាលា ហើយក្រោយពីបានទទួលការបណ្តុះបណ្តាល ក្នុងកម្មវិធីពេញមួយថ្ងៃនេះ សហគ្រាសធុនតូច និងមធ្យមទាំងអស់ នឹងទទួលបានចំណេះដឹងថ្មីបន្ថែមទៀត ដើម្បីពង្រឹងសម្ថភាពរបស់ខ្លួន ក្នុងការអភិវឌ្ឍការងារធុរៈកិច្ចរបស់ខ្លួនកាន់តែរីកចម្រើនថែមទៀត។ រាជរដ្ឋាភិបាលបានផ្ដួចផ្ដើម នូវការបង្កើតគម្រោងសហហិរញ្ញប្បទាន សម្រាប់សហគ្រាសធនតូច និងមធ្យមនៅកម្ពុជា។ គម្រោងសហហិរញ្ញប្បទាននេះ មានទំហំទឹកប្រាក់ ១០០លានដុល្លារ ក្នុង៥០លានដុល្លារ ចូលរួមដោយគ្រឹះស្ថានមីក្រូហិរញ្ញវត្ថុទាំង ៣៣ និង៥០លានដុល្លារទៀត បានពីធនាគារសហគ្រាសធុនតូច និងមធ្យម។ គម្រោងសហិរញ្ញប្បទាន មានគោលបំណង ដោះស្រាយបញ្ហាប្រឈមនានា ដែលរងប៉ះពាល់ដោយសារវិបត្តកូវីដ១៩ ។
លោក កែវ រិទ្ធី ប្រធានសាខាសម្ព័ន្ធសមាគមសហគ្រាសធុនតូច និងមធ្យមខេត្តពោធិ៍សាត់ ដែលទើបទទួលការតែងតាំងថ្មី បានថ្លែងថា វិស័យសហគ្រាសធុនតូច និងមធ្យមកម្ពុជា គឺជាឆ្អឹងខ្នងនៃការអភិវឌ្ឍសេដ្ឋកិច្ចជាតិ ដោយត្រូវការជាចាំបាច់ ឲ្យប្រមុខរាជរដ្ឋាភិបាល និងគ្រប់ស្ថាប័នពាក់ព័ន្ធទាំងអស់ ជួយជ្រោមជ្រែងគិតគូរ ទាំងផ្នែកហិរញ្ញវត្ថុ បច្ចេកទេស និងទីផ្សារ ធ្វើយ៉ាងណាឱ្យផលិតផលមានគុណភាពខ្ពស់ តម្លៃដើមទាប ដើម្បីងាយស្រួលប្រគួតប្រជែងចូលទីផ្សារអន្តរជាតិ។ ជាកម្លាំងចលកររួមចំណែកជួយជំរុញ ដល់វិស័យសេដ្ឋកិច្ចជាតិ ឲ្យមានការរីកចម្រើន។
លោកបន្តទៀតថា ដោយសារសហគ្រាសធុនតូច និងមធ្យមនៅកម្ពុជា បច្ចុប្បន្នមានបញ្ហាប្រឈមច្រើន ហើយម្ចាស់សហគ្រាសមួយចំនួន ចំណេះដឹងរបស់ពួកគាត់ នៅមានកម្រិត ដែលធ្វើឲ្យពួកគាត់ពិបាករៀបចំគ្រប់គ្រងហិរញ្ញវត្ថុ ឲ្យមានប្រសិទ្ធិភាព ផលិតផលពួកគាត់នៅមិនទាន់សមស្របនឹងទីផ្សាជាដើម។ ជាពិសេសទៅទៀតនោះ វិស័យសហគ្រាសធុនតូច និងមធ្យម ភាគច្រើនមិនអាចទាន់ចេះរៀបចំឯកសារផ្សេងៗបាននោះទេ ដែលជាហេតុធ្វើ ឲ្យពួកគាត់មិនមានលទ្ធភាព ក្នុងការទទួលបានហិរញ្ញប្បទាន ដើម្បីពង្រីកអាជីវកម្មបន្ថែមទៀត។
លោកថា ដោយសារកត្តាទាំងនេះហើយ សម្ព័ន្ធសមាគមសហគ្រាសធុនតូច និងមធ្យមកម្ពុជា បានគៀងគរថវិការជាមួយក្រុមហ៊ុន , ធនាគារឯកទេស , អង្គការតម្លាភាពកម្ពុជា, ធនាគារ , ក្រុមហ៊ុន     និងដៃគូរជាច្រើនទៀត ដើម្បីគ្រោងនឹងរៀបចំសិក្ខាសាលាទូទាំង២៥រាជធានីខេត្តក្រុង ដោយមិនយកកម្រៃ ក្នុងគោលបំណងឱ្យពួកគាត់យល់ដឹងអំពីការរៀបចំផែនការអាជីវកម្ម ផែនការហិរញ្ញវត្ថុ ក៏ដូចជាការធ្វើឱ្យផលិតផលរបស់ពួកគាត់ សមស្របទៅនឹងទីផ្សា ទាំងតម្លៃ និងគុណភាព ហើយក៏ដើម្បីជម្រុញក្នុងការទទួលបានហិរញ្ញប្បទាន ដើម្បីពង្រីកអាជីវកម្ម ពិសេសហិរញ្ញប្បទានពីធនាគារ សហគ្រាសធុនតូច និងមធ្យម។
លោក ម៉ៅ ធនិន អភិបាលខេត្ត មានការចាប់អារម្មណ៍យ៉ាងខ្លាំងទៅលើវិស័យសហគ្រាសធុនតូច និងមធ្យមនៅកម្ពុជា ដែលបានការយកចិត្តទុកដាក់ពីរាជរដ្ឋាភិបាល និងស្ថាប័នពាក់ព័ន្ធទាំងអស់ ក្នុងការលើកទឹកចិត្តដល់សហគ្រិនទូទាំងប្រទេស បង្កើតផែនការយុទ្ធសាស្ត្រទ្រទ្រង់ដល់វិស័យសហគ្រាសធុនតូច និងមធ្យម តាមរយៈការផ្ដល់ហិរញ្ញប្បទាន និងដៃគូរចូលរួមសហការ ដោយគិតអត្រាការប្រាក់ទាបដល់សហគ្រាស ផលិតកម្មទាំងអស់ទូទាំងប្រទេស ដើម្បីពង្រឹងសមត្ថភាពសង្វាក់ផលិតកម្ម ឱ្យមានគុណភាពតាមលក្ខណៈស្ដង់ដាទីផ្សាអន្តរជាតិ បង្កើនប្រាក់ចំណូល កាត់បន្ថយភាពក្រីក្ររបស់ប្រទេសជាតិ និងបង្កើតឱកាសការងារដល់កម្មករឲ្យមានការងារធ្វើ និងជម្រុញវិស័យសេដ្ឋកិច្ចជាតិ ឱ្យមានការរីកចម្រើនជាលំដាប់។
លោកបានកោតសរសើរវិស័យឯកជន ពាណិជ្ជករ នៅក្នុងខេត្តពោធិ៍សាត់យើងមានការសាមគ្គីគ្នាល្អណាស់ បើកបេះដូងទួលាយចូលរួមនៃវប្បធម៌ចែករំលែក គឺអ្នកមានច្រើនជួយអ្នកមានតិច និងអ្នកមានតិចជួយអ្នកអត់មាន៕
(ព្រះសីហនុ)៖ កម្លាំងការិយាល័យបទល្មើសគ្រឿងញៀនខេត្តព្រះសីហនុ បានចុះបង្ក្រាបករណីជួញដូរ រក្សាទុកដោយខុសច្បាប់ នូវសារធាតុញៀន នៅចំណុចក្រុម៦ ភូមិ ៣ សង្កាត់ ៤ ក្រុង-ខេត្តព្រះសីហនុ នាវេលាម៉ោង២៣៖០០នាទី ថ្ងៃទី៣ ខែកញ្ញា ឆ្នាំ២០២០។
ឧត្ដមសេនីយ៍ត្រី ហេង ប៊ុនទី មេបញ្ជាការអាវុធហត្ថខេត្តព្រះសីហនុ បានប្រាប់មកបណ្ដាញព័ត៌មាន   ថា ប្រតិបត្តិការនេះបានធ្វើឡើងក្រោមការបញ្ជាពីនាយឧត្តមសេនីយ៍ សៅ សុខា មេបញ្ជាការអាវុធហត្ថលើផ្ទៃ និងលោក គួច ចំរើន អភិបាលខេត្តព្រះសីហនុ។
លោកបានបន្តថា ក្នុងប្រតិបត្ដិការ ចុះបង្ក្រាបគ្រឿងញៀននេះ កម្លាំងអាវុធហត្ថខេត្ត បានធ្វើការឃាត់ខ្លួនជនជាតិចិន ចំនួន២នាក់ រួមមាន៖
*ទី១៖ ឈ្មោះសៀវ ឡុង ភេទប្រុស អាយុ៣០ឆ្នាំ ជនជាតិចិន មុខរបរមិនពិតប្រាកដ ស្នាក់នៅបណ្ដោះអាសន្នក្រុម៦ ភូមិ៣ សង្កាត់៤ ក្រុង-ខេត្តព្រះសីហនុ*ទី២៖ ឈ្មោះចាំង អោទី ភេទប្រុស អាយុ២៨ឆ្នាំ ជនជាតិចិន មុខរបរមិនពិតប្រាកដ ស្នាក់នៅបណ្ដោះអាសន្នក្រុម៦ ភូមិ៣ សង្កាត់៤ ក្រុង-ខេត្តព្រះសីហនុ។
ឧត្ដមសេនីយ៍ត្រី ហេង ប៊ុនទី បានបន្ថែមទៀតថា ក្នុងនោះ ដកហូតវត្ថុតាងបានរួមមាន៖
* ម្សៅពណ៌សប្រភេទខេ១៣កញ្ចប់ ទម្ងន់១៩.៧៣ក្រាម ទាំងសម្បក, * ម្សៅសថ្លាចំនួន៤៣កញ្ចប់ ទម្ងន់១៣៤.៧៣ក្រាម ទាំងសម្បក, * ថ្នាំគ្រាប់ពណ៌ក្រហម ចំនួន៤៩គ្រាប់ ទម្ងន់៥.៧៩ក្រាមទាំងសម្បក, * ថ្នាំគ្រាប់ពណ៌ផ្កាឈូកចំនួន៥១គ្រាប់ ទម្ងន់១២០.៨៤ក្រាមទាំងសម្បក, * ថ្នាំគ្រាប់ពណ៌បៃតងចំនួន២៩គ្រាប់ទម្ងន់១១.៦១ក្រាមទាំងសម្បក* ថ្នាំកញ្ចប់ពណ៌បៃតង និងពណ៌ស្វាយចំនួន១៦កញ្ចប់ ទម្ងន់១០៤.៨៦ក្រាមទាំងសម្បក* ទូរស័ព្ទចំនួន២គ្រឿង, ដែកកេះចំនួន៨, ជញ្ជីងចំនួន១, ដបជក់ចំនួន៣, ម៉ូតូចំនួន១គ្រឿង និងថង់វេចខ្ចប់ថ្នាំញៀនមួយចំនួន។
បច្ចុប្បន្ន កម្លាំងការិយាល័យជំនាញ កំពុងសាកសួរ នៅបញ្ជាការដ្ឋាន កងរាជអាវុធហត្ថ ខេត្តព្រះសីហនុ៕
(កណ្ដាល)៖ អំពើឃាតកម្មមួយបានកើតឡើង ដោយប្ដីចាក់សម្លាប់ប្រពន្ធ រួចចាក់សម្លាប់ខ្លួនឯងតាមក្រោយ តែមិនស្លាប់គ្រាន់តែរបួសធ្ងន់ ត្រូវបានបញ្ជូនទៅសង្គ្រោះនៅមន្ទីរពេទ្យ។ ហេតុការណ៍នេះ បានកើតឡើងនៅវេលាម៉ោងជាង៨យប់ ថ្ងៃទី០៣ ខែកញ្ញា ឆ្នាំ២០២០ ស្ថិតក្នុងភូមិព្រៃរកា ឃុំឆក់ឈើនាង ស្រុកអង្គស្នួល ខេត្តកណ្ដាល។
លោកឧត្តមសេនីយ៍ទោ ឈឿន សុចិត្ដ ស្នងការនគរបាលខេត្តកណ្ដាល បានប្រាប់បណ្ដាញព័ត៌មាន   ឲ្យដឹងនៅព្រឹកថ្ងៃទី០៤ ខែកញ្ញា ឆ្នាំ២០២០នេះថា ជនរងគ្រោះក្នុងហេតុការណ៍នេះឈ្មោះ សុខ ផល្លី អាយុ២៧ឆ្នាំ មុខរបរកម្មកររោងចក្រ ភូមិត្រពាំងពើក ឃុំពើក ស្រុកអង្គស្នួល ខេត្តកណ្តាល (ជាប្រពន្ធស្លាប់ នៅកន្លែងកើតហេតុ)។ ដោយឡែក ជនដៃដល់ឈ្មោះ ឆាយ ធន់ អាយុ២៩ឆ្នាំ ជាប្ដី រងរបួសធ្ងន់បញ្ជូនទៅមន្ទីពេទ្យ។
លោកឧត្តមសេនីយ៍ស្នងការ បានបញ្ជាក់ថា ប្ដីប្រពន្ធ មួយគូនេះបានលែងលះគ្នា រយៈពេលប្រហែលមួយអាទិត្យមកហើយ ដោយសារការប្រច័ណ្ឌគ្នា។
តាមការបំភ្លឺរបស់សាក្សីឈ្មោះ សោម ម៉ារ៉ាត់ ភេទប្រុស អាយុ៣៦ឆ្នាំ នៅភូមិព្រៃរការឃុំឆក់ឈើនាង បានឲ្យដឹងថា មុនពេលកើតហេតុបានឃើញជនរងគ្រោះ និងជនសង្ស័យជិះម៉ូតូមួយម្នាក់ មកឈប់នៅចិញ្ចើមផ្លូវជាតិលេខ៤ ខាងមុខហាងលក់ខោអាវរបស់ខ្លួន បន្ទាប់មកក៏ឮសម្លេងមនុស្សស្រីម្នាក់ស្រែកថា ជួយផងមានមនុស្សចាក់សម្លាប់គ្នាហើយ ឮដូចនោះក៏ចេញទៅមើលឃើញជនរងគ្រោះដួលស្លាប់ទៅលើដី ហើយជនសង្ស័យបានធ្វើសកម្មភាពយកកាំបិតចាក់ខ្លួនឯង និងអារ.កខ្លួនឯងតែម្ដង។
តាមការពិនិត្យរបស់សមត្ថកិច្ចនគរបាល បច្ចេកទេសខេត្តកណ្ដាល បានសហការជាមួយនគរបាលជំនាញពិនិត្យវិភាគកន្លែងកើតហេតុស្រុក ចូលរួមដោយ នគរបាលព្រហ្មទណ្ឌស្រុក ប៉ុស្ដិ៍រដ្ឋបាលឆក់ឈើនាង មេឃុំឆក់ឈើនាង គ្រូពេទ្យមណ្ឌល សុខភាពពើក មេភូមិព្រៃរការ បានពិនិត្យលើជនរងគ្រោះមានស្នាកស្នាម ផ្នែកខាងមុខ របួសចំដើមទ្រួង និងផ្នែកខាងក្រោយក្រោមបោះដៃផុត ធ្លុះឆ្អឹងជំនីដល់ក្នុង។ ក្រោយពិនិត្យចប់សព្វគ្រប់ សាកសពមន្ដ្រីជំនាញបានប្រគល់ជូនក្រុមគ្រួសារ ដើម្បីធ្វើបុណ្យតាមប្រពៃណី៕

(កំពង់ចាម)៖ អគារអនុសាខាកាកបាទក្រហមស្រុកស្រីសន្ធរ ខេត្តកំពង់ចាម ត្រូវសម្ពោធដាក់ឲ្យប្រើប្រាស់ជាផ្លូវការ ដើម្បីបម្រើវិស័យមនុស្សធម៌នាពេលថ្មីៗនេះ។
កម្មវិធីនេះបានធ្វើឡើងក្រោមវត្តមាន លោក ឡូវ ហ៊ឹង ទីប្រឹក្សាសម្តេចតេជោ ហ៊ុន សែន, ឧកញ៉ា អែល សារ៉ុម អគ្គនាយកក្រុមហ៊ុន     និងលោក ប៊ុន វុត្ថា និងភរិយា អគ្គនាយកក្រុមហ៊ុន -, លោកឧកញ៉ា ប៊ុន រតនា អគ្គនាយក - និងលោកស្រី ព្រមទាំងមន្រ្តីពាក់ព័ន្ធ និងអាជ្ញាធរមូលដ្ឋាន។
ក្រោមការយកចិត្តទុកដាក់ ពីសំណាក់សម្តេចកិត្តិព្រឹទ្ធបណ្ឌិត ប៊ុន រ៉ានី ហ៊ុនសែន ប្រធានកាកបាទក្រហមកម្ពុជា ចំពោះប្រជាពលរដ្ឋគ្រប់ស្រទាប់វណ្ណៈ ពិសេស ប្រជាពលរដ្ឋដែលរងគ្រោះ និងងាយរងគ្រោះ អនុសាខាកាកបាទក្រហមស្រុកស្រីសន្ធរ បានកសាងអាគារមួយខ្នង និងដាក់សម្ពោធឲ្យប្រើប្រាស់ជាផ្លូវការ នាពេលកន្លងទៅថ្មីៗនេះ ដើម្បីបម្រើវិស័យមនុស្សធម៌។
លោក ឡូវ ហ៊ឹង និងលោកឧកញ៉ា ប៊ុន រតនា បានថ្លែងថា អគារអនុសាខាកាកបាទក្រហមនេះ ពិតជាមានសារៈសំខាន់ណាស់ សម្រាប់ក្រុមការងារ ក៏ដូចជាយុវជន ស្ម័គ្រចិត្ត កាកបាទក្រហម ដើម្បីងាយស្រួលក្នុង ការទុកដាក់នូវសម្ភារ ដែលជាអំណោយត្រៀមទុក សម្រាប់ផ្តល់ជូនដល់ប្រជាពលរដ្ឋ នៅក្នុងមូលដ្ឋាន ដែលជួបការខ្វះខាត ដោយប្រការណាមួយ ដូចជា ខ្យល់កន្រ្តាក់ គ្រោះទឹកជំនន់ ចាស់ជរា ក្មេងកំព្រា អ្នកផ្ទុក មេរោគអេដស៍ជាដើម។
ម្យ៉ាងទៀត ក៏ជាទីតាំងសម្រាប់ការជួបប្រជុំ ពិភ្សារការងារសំខាន់ៗ របស់ថ្នាក់ដឹក សមាជិកសមាជិកា កាកបាទក្រហមកម្ពុជា ស្រុកស្រីសន្ធរ ខេត្តកំពង់ចាមផងដែរ។ លោកឧកញ៉ា អែល សារ៉ុម ក៏បានបញ្ជាក់ដែរថា សព្វថ្ងៃនេះប្រទេសជាតិមានការអភិវឌ្ឍន៍ រីកចម្រើនលើគ្រប់វិស័យ យើងត្រូវរួម គ្នាថែរក្សាសុខសន្តិភាព ឲ្យបានដាច់ខាត ដោយកុំចាញ់ឧបាយកលជនអគតិមួយចំនួន ដែលព្យាយាម បំផ្លាញសុខសន្តិភាព និងការអភិវឌ្ឍរបស់ប្រទេសជាតិ។
លោកឧកញ៉ា បានសង្ឃឹមយ៉ាងមុតមាំ ក៏ដូចជាជំរុញដល់សមាជិកសមាជិកា អនុសាខាកាកបាទក្រហមស្រុកស្រីសន្ធរទាំងអស់ បន្តចូលរួមលើ ការងារនេះ ឲ្យកាន់តែខ្លាំងខ្លាទ្វេរឡើងបន្ថែមទៀត។
លោកឧកញ៉ា អែល សារ៉ុម និងលោកឧកញ៉ា ប៊ុន រតនា ដែលជាសប្បុរសជនចូលរួមក្នុងកម្មវិធីនេះដែរ បានលើកឡើងស្រដៀងគ្នាថា ដោយសារតែមានការជឿជាក់ លើការដឹកនាំរបស់សម្តេចគតិព្រឹទ្ធិបណ្ឌិត ប៊ុន រ៉ានី ហ៊ុន សែន ប្រធានកាកបាទក្រហមកម្ពុជា លើការងារមនុស្សធម៌ ជួយដល់ប្រជាពលរដ្ឋ ដោយមិនប្រកាន់និន្នាការ នយោបាយ ទើបពួកលោក បានបរិច្ចាគថវិកាមួយចំនួនដែលបានពីផលចំនេញនៃការរកស៊ី ចូលរួមជាមួយកាកបាទក្រហម ដោយជឿជាក់ថា ការចូលរួមនេះ នឹងក្លាយជាចំណែកមួយ ជួយសម្រាលការលំបាករបស់ពលរដ្ឋនៅតាមមូលដ្ឋាន។
សូមបញ្ជាក់ថា កាកបាទក្រហម ជាអង្គការមនុស្សធម៌ធំជាងគេនៅក្នុងប្រទេសកម្ពុជា។ ស្ថាប័នមួយនេះ ត្រូវបានទទួលស្គាល់ដោយរាជរដ្ឋាភិបាល ថាជាជំនួយការអាជ្ញាធរ សាធារណៈក្នុងការងារមនុស្សធម៌ ដើម្បីសម្រាលទុក្ខលំបាករបស់ប្រជាពលរដ្ឋងាយរងគ្រោះបំផុត៕

(ភ្នំពេញ)៖ រាជរដ្ឋាភិបាលបានអនុម័តទាំងស្រុងហើយលើសេចក្តី «សេចក្តីព្រាងច្បាប់ស្តីពីការរៀបចំនិងការប្រព្រឹត្តទៅ នៃអាជ្ញាធរសេវាហិរញ្ញវត្ថុមិនមែនធនាគារ» នៅក្នុងកិច្ចប្រជុំគណៈរដ្ឋមន្ត្រីដឹកនាំដោយសម្តេចតេជោ ហ៊ុន សែន នាយករដ្ឋមន្ត្រីកម្ពុជា នៅព្រឹកថ្ងៃទី០៤ ខែកញ្ញា ឆ្នាំ២០២០នេះ។
អាជ្ញាធរសេវាហិរញ្ញវត្ថុមិនមែនធនាគារ សរសេរកាត់ថា អ.ស.ហ មានឯករាជ្យភាពក្នុងការបំពេញមុខងាររបស់ខ្លួន ដោយធ្វើសមាហរណកម្មយន្តការនៃការគ្រប់គ្រង និងត្រួតពិនិត្យលើវិស័យហិរញ្ញវត្ថុមិនមែនធនាគារ មានជាអាទិ៍ វិស័យធានារ៉ាប់រងនិងសោធនឯកជន វិស័យមូលបត្រ វិស័យសន្តិសុខសង្គម វិស័យបរធនបាលកិច្ច វិស័យគណនេយ្យនិងសវនកម្ម និងវិស័យអចលនវត្ថុ វិស័យបញ្ចាំ និងប្រាតិភោគដោយអនុប្បទាន។
លោក ផៃ ស៊ីផាន រដ្ឋមន្ត្រីប្រតិភូអមនាយករដ្ឋមន្ត្រី និងជាប្រធានអង្គភាពអ្នកនាំពាក្យរាជរដ្ឋាភិបាល បានលើកឡើងថា សេចក្តីព្រាងច្បាប់ស្តីពីការរៀបចំ និងការប្រព្រឹត្តទៅនៃអាជ្ញាធរសេវាហិរញ្ញវត្ថុមិនមែនធនាគារ ធ្វើឡើងដើម្បីធ្វើសមាហរណកម្មយន្តការ នៃការគ្រប់គ្រង និងត្រួតពិនិត្យលើវិស័យហិរញ្ញវត្ថុមិនមែនធនាគារ មានជាអាទិ៍ វិស័យធានារ៉ាប់រងនិងសោធនឯកជន វិស័យមូលបត្រ វិស័យសន្តិសុខសង្គម វិស័យបរធនបាលកិច្ច វិស័យគណនេយ្យ និងសវនកម្ម និងវិស័យអចលនវត្ថុ វិស័យបញ្ចាំ និងប្រាតិភោគដោយអនុប្បទាន។
សេចក្តីព្រាងច្បាប់នេះ បង្កើតឡើងក្នុងគោលបំណងពង្រឹង និងធានាប្រសិទ្ធិភាពនៃការគ្រប់គ្រងត្រួតពិនិត្យ និងអភិវឌ្ឍន៍វិស័យហិរញ្ញវត្ថុមិនមែនធនាគារ រួមទាំងការលើកកម្ពស់ការអភិវឌ្ឍ និងប្រើប្រាស់បច្ចេកវិទ្យាហិរញ្ញវត្ថុលើវិស័យហិរញ្ញវត្ថុមិនមែនធនាគារ នៅក្នុងព្រះរាជាណាចក្រកម្ពុជា។
អត្ថប្រយោជន៍ នៃការតាក់តែងសេចក្តីព្រាងច្បាប់នេះ មានជាអាទិ៍៖* ឆ្លើយតបនឹងការវិវឌ្ឍនៃវិស័យហិរញ្ញវត្ថុមិនមែនធនាគារ ដែលទាមទារឱ្យមានការពង្រឹងយន្តការស្ថាប័ន* បញ្ញត្តិករតែមួយអាចមើលឃើញពីទិដ្ឋភាពរួមនៃការអភិវឌ្ឍវិស័យហិរញ្ញវត្ថុទាំងមូល ជាពិសេស នៅពេលស្ថាប័នហិរញ្ញវត្ថុធ្វើពិពិធកម្មសេវាហិរញ្ញវត្ថុទៅកាន់វិស័យហិរញ្ញវត្ថុផ្សេងៗទៀត អាចធានាបាននូវសង្គតិភាពនៃការដាក់ចេញបទប្បញ្ញត្តិ និងអាចកាត់បន្ថយភាពចន្លោះប្រហាងក្នុងបទប្បញ្ញត្តិ ( )។* បង្កើនប្រសិទ្ធភាពនៃកិច្ចសហប្រតិបត្តិការរវាងវិស័យនីមួយៗ ដែលនឹងស្ថិតក្រោមស្ថាប័នតែមួយ តាមរយៈការបែងចែកព័ត៌មាន និងការសម្របសម្រួលក្នុងការដាក់ចេញបទប្បញ្ញត្តិឆ្លងវិស័យ* អាចកាត់បន្ថយចំណាយ (បុគ្គលិក ពេលវេលា សម្ភារ) តាមរយៈការទាញយកអត្ថប្រយោជន៍ពីសហថាមភាព () នៃការដាក់ស្ថាប័ននិយ័តករឱ្យស្ថិតនៅក្រោមបញ្ញត្តិករតែមួយ។
បើតាមលោក ផៃ ស៊ីផាន នៅពេលច្បាប់នេះចូលជាធរមាន រាជរដ្ឋាភិបាល នឹងមានលទ្ធភាពគ្រប់គ្រាន់ក្នុងការពង្រឹង និងធានាបាននូវប្រសិទ្ធិភាព នៃការគ្រប់គ្រងត្រួតពិនិត្យ និងអភិវឌ្ឍន៍វិស័យហិរញ្ញវត្ថុមិនមែនធនាគារ រួមទាំងការលើកកម្ពស់ការអភិវឌ្ឍ និងប្រើប្រាស់បច្ចេកវិទ្យាហិរញ្ញវត្ថុលើវិស័យហិរញ្ញវត្ថុមិនមែនធនាគារ។ ច្បាប់មានវិសាលភាព អនុវត្តចំពោះរាល់ប្រតិបត្តិការនៅក្នុងវិស័យហិរញ្ញវត្ថុមិនមែនធនាគារនៅកម្ពុជា៕
(ភ្នំពេញ)៖ ដើម្បីអបអរសាទរបុណ្យកាន់បិណ្ឌ ភ្ជុំបិណ្ឌ ទឹកក្រូចអាយស៍  និងផលិតផលដទៃទៀតរបស់ ខ្មែរ ប៊ែវើរីជីស នឹងលក់ជូនជាមួយប្រូម៉ូសិនពិសេស អមដោយកាដូអនុស្សាវរីយ៍ជាច្រើន ពីថ្ងៃទី៤ រហូតដល់ថ្ងៃទី១៥ ខែកញ្ញា នៅគ្រប់ខេត្តក្រុងទាំងអស់។
រាល់ការទិញទឹកក្រូចអាយស៍គ្រប់ចំនួនកំណត់នឹងទទួលបានអាវយឺត កែវទឹក និងកាបូបស្ពាយដ៏ស្រស់ស្អាតភ្លាមៗ។ ក្រៅពីនេះ រាល់ការទិញផលិតផលស្រាបៀរ កម្ពុជា ឬភេសជ្ជៈប៉ូវកម្លាំងវើក  នឹងទទួលបានអាវយឺត និងដបទឹកផងដែរ។
អតិថិជន ឬពុទ្ធបរិស័ទ ដែលកំពុងស្វែងរកភេសជ្ជៈផ្សេងៗមកធ្វើជាទេយ្យទានសម្រាប់ប្រគេន និងជូនសាច់ញាតិ ក្នុងឱកាសកាន់បុណ្យបិណ្ឌ និងភ្ជុំបិណ្ឌ អាចអញ្ជើញស្វែងរកទីតាំងលក់ជាមួយប្រូម៉ូសិនពិសេសនៅ៖
ផ្សារព្រែកព្នៅ ផ្សារទួលសង្កែរ ផ្សារសំផាន ផ្សារអូឡាំពិក ផ្សារអូរឬស្សី ផ្សារសែនមេត្រី ផ្សារស្ទឹងមានជ័យចាស់ ផ្សារប៉េសេ ផ្សារទួលពង្រ ផ្សារត្រពាំងថ្លឹង រោងចក្រ  ផ្សារជម្ពូវ័ន ផ្សារដើមគរ ផ្សារឈូកមាស ផ្សារបឹងបៃតង ផ្សារព្រែកឯង ផ្សារច្បារអំពៅ និងផ្សារកំបូល ព្រមទាំងផ្សារថ្នល់ទទឹង។
ក្រៅពីលក់នៅតាមទីតាំងផ្សារខាងលើ ទឹកក្រូចអាយស៍  និងផលិតផលដទៃទៀតរបស់ ខ្មែរ ប៊ែវើរីជីស ក៏មានលក់ជាមួយនឹងប្រម៉ូសិនជូនអតិថិជន ដែលរស់នៅក្នុងគម្រោង ផាក លែន៥៩៨ បុរីពិភពថ្មី និងបុរីប៉េងហួតបឹងស្នោរ និងផ្សារតាមខេត្តនានាផងដែរ៕
(កំពង់ឆ្នាំង)៖ បុណ្យភ្ជុំបិណ្ឌ ជាពិធីបុណ្យមួយដែលប្រជាជនកម្ពុជានាំគ្នា ប្រារព្ធពិធីបុណ្យនេះមិនដែលអាក់ខានឡើយគឺ ចាប់ពីថៃ្ង ១រោច ខែភទ្របទ រហូតដល់ថៃ្ងទី ១៥រោច មានរយៈពេល១៥ថៃ្ង ដែលយើងហៅថាបិណ្ឌ១, បិណ្ឌ២... និងរហូតដល់ថៃ្ងបញ្ចប់ជាថៃ្ងភ្ជុំបិណ្ឌ ដោយមានពុទ្ធបរិស័ទបានដាក់វេនគ្នានាំក្រុមគ្រួសារទៅវត្ត យកចង្ហាន់ ទៅប្រគេនព្រះសង្ឃ នៅតាមវត្តអារាមមិនឱ្យដាច់ឡើយ។
យ៉ាងណាមិញព្រះគ្រូបញ្ញាបទិបោ ម៉ុច សៅលី ចៅអធិការវត្តសម្តេចនន្ទង៉ែតសែនជ័យសត្ថារាម (ហៅវត្តក្រឡាញ់ចាស់) បែរជាបានដង្ហោយហៅពុទ្ធបរិស័ទយកចង្ហាន់ ទៅវត្តរបស់ព្រះអង្គទៅវិញ ដោយសារតែវត្តក្រឡាញ់ចាស់ជាវត្តកម្សត់មួយ ដែលមិនមានពុទ្ធបរិស័ទបានទៅដល់ច្រើននោះទេ ហើយនៅក្នុងខែបុណ្យភ្ជុំបិណ្ឌនេះ គឺមានពុទ្ធបរិស័ទតិចវេនណាស់ ខណៈថ្ងៃភ្ជុំបិណ្ឌវេនទី១ ព្រះសង្ឃនៅវត្តក្រឡាញ់ចាស់ មិនទទួលបានចង្ហាន់ពីពុទ្ធបរិស័ទឡើយ។
ព្រះគ្រូបញ្ញាបទិបោ ម៉ុច សៅលី មានសង្ឃដីកាឱ្យភ្នាក់ងារសារព័ត៌មាន   ដឹងនៅព្រឹកថ្ងៃទី០៤ ខែកញ្ញា ឆ្នាំ២០២០នេះថា នៅវត្តក្រឡាញ់ចាស់ស្ថិតនៅភូមិ ស្រងាំទេ ឃុំប្រស្និប ស្រុករលាប្អៀរ ខេត្តកំពង់ឆ្នាំង ហួសទីរួមខេត្តកំពង់ឆ្នាំង១៥គីឡូម៉ែត្រ ហើយវត្តនេះមិនមានអ្នកកាន់បិណ្ឌគ្រប់វេននោះទេ គឺពេញមួយរដូវភ្ជុំបិណ្ឌ មានចំនួន១៥ថ្ងៃនេះ មានពុទ្ធបរិស័ទ៥វេនតែប៉ុណ្ណោះ នៅខ្វះ១០វេនទៀត ហើយក្រៅពីពុទ្ធបរិស័ទតែ៥វេននេះ គឺព្រះសង្ឃត្រូវរៀបចង្ហាន់ដើម្បីឆាន់ខ្លួនឯង។
ព្រះគ្រូបញ្ញាបទិបោ ម៉ុច សៅលី ក៏បានអំពាវនាវឱ្យពុទ្ធបរិស័ទ ដែលមានបំណងនាំក្រុមគ្រួសារយកចង្ហាន់ទៅប្រគេនព្រះសង្ឃ សូមមកវត្តក្រឡាញ់ចាស់ផង ព្រោះវត្តដ៏កម្សត់មួយនេះមិនមានពុទ្ធបរិស័ទយកចង្ហាន់មកបានគ្រប់វេននោះទេ។
ព្រះតេជគុណមានសង្ឃដីការបញ្ជាក់ថា «អាត្មាភាពមិនចង់បានម្ហូបអាហារបរិបូរអីទេ សុំត្រឹមតែមានវេនដូចវត្តគេផ្សេងៗ ទៅគ្រប់គ្រាន់ហើយ តែនេះអត់ទាំងវេន គ្រប់ទៀត ញាតិញោមមានសទ្ធាជ្រះថ្លាចង់មកកាន់បិណ្ឌ អាចទំនាក់ទំនងលេខទូរស័ព្ទ អាត្មាភាព 015 896 999 ,09០ 896 999»។
សូមជម្រាបថាពិធីបុណ្យភ្ជុំបិណ្ឌ ជាពិធីបុណ្យមួយដែលធំជាងគេនៅក្នុងចំណោមពិធីបុណ្យទាំងអស់ចំពោះអ្នកកាន់ព្រះពុទ្ធសាសនា ហើយពិធីបុណ្យនេះមានរយៈពេល ១៥ថ្ងៃដោយចាប់ពីថ្ងៃ ១រោច ដល់ថ្ងៃ១៥រោច ខែភទ្របទ ពិធីបុណ្យនេះត្រូវបានប្រជាពលរដ្ឋខ្មែរ ដែលកាន់ព្រះពុទ្ធសាសនាប្រារព្ធឡើងជារៀងរាល់ឆ្នាំ។
យោងតាមឯកសារកត់ត្រាពី ប្រវត្តិបុណ្យរបស់ខ្មែរបង្ហាញថា ការប្រារព្ធពិធីបុណ្យនេះ គឺដើម្បីបួងសួងឧទ្ទិសមគ្គផលកុសលផលបុណ្យ ទៅឲ្យមាតាបិតាញាតិកាទាំង៧ សន្តានដែលបានចែកឋាន ដើម្បីឲ្យពួកគាត់មកទទួលយកកុសលផលបុណ្យ ទៅកើតក្នុងសុគតិភព ។ ម្យ៉ាងទៀតប្រជាពលរដ្ឋខ្មែរមានជំនឿថា អ្នកមានគុណបុព្វការីជន ឬសាច់ញាតិរបស់ពួកគេទាំងអស់ ដែលបានសាងបាបកាលពីនៅមានជីវិតរស់នៅ ហើយពេលចែកឋានទៅមិនដឹងចាប់ជាតិជាអ្វី ឬមានបាបទៅកើតជាប្រេត នឹងឡើងមកទទួលកុសលផលបុណ្យនេះពីពួកគេផងដែរ នៅពេលពពួកប្រេតទាំងនោះត្រូវបានគេដោះលែង ឲ្យមានសេរីភាពរយៈពេល១៥ថ្ងៃ ក្នុងថ្ងៃកាន់បិណ្ឌ៕

(ភ្នំពេញ)៖ «សេចក្តីព្រាងច្បាប់ស្តីពីមូលបត្ររដ្ឋ» ត្រូវបានរាជរដ្ឋាភិបាលកម្ពុជាអនុម័តទាំងស្រុងហើយ នៅក្នុងកិច្ចប្រជុំគណៈរដ្ឋមន្ត្រី ដឹកនាំដោយសម្តេចតេជោ ហ៊ុន សែន នាយករដ្ឋមន្ត្រីកម្ពុជា នៅព្រឹកថ្ងៃសុក្រ ទី០៤ ខែកញ្ញា ឆ្នាំ២០២០នេះ។
លោក ផៃ ស៊ីផាន រដ្ឋមន្ត្រីប្រតិភូអមនាយករដ្ឋមន្ត្រី និងជាប្រធានអង្គភាពអ្នកនាំពាក្យរាជរដ្ឋាភិបាល បានឱ្យដឹងថា «សេចក្តីព្រាងច្បាប់ស្តីពីមូលបត្ររដ្ឋ» នេះ ត្រូវបានអនុម័ត ដោយកែសម្រួលពាក្យពេចន៍មួយចំនួន។
លោក ផៃ ស៉ីផាន បានគូសបញ្ជាក់ថា មូលបត្ររដ្ឋ គឺជាឧបករណ៍ហិរញ្ញវត្ថុសំខាន់មួយសម្រាប់បម្រើឱ្យរាជរដ្ឋាភិបាលក្នុងការកៀរគរហិរញ្ញប្បទានទាំងក្នុងស្រុក និងក្រៅស្រុក ពីវិស័យឯកជនសម្រាប់ការអភិវឌ្ឍសេដ្ឋកិច្ច និងសង្គម។
លោក ផៃ ស៊ីផាន បានបន្ថែមថា ច្បាប់ស្តីពីមូលបត្ររដ្ឋ មានគោលបំណងផ្តល់នូវក្របខណ្ឌរួមសម្រាប់គ្រប់គ្រងការបោះផ្សាយការជួញដូរ និងការគ្រប់គ្រងមូលបត្ររដ្ឋ ប្រកបដោយតម្លាភាព គណនេយ្យភាព ប្រសិទ្ធភាព និងស័ក្កិសិទ្ធិភាព ព្រមទាំងធានាបាននូវចីរភាពនៃការគ្រប់គ្រងបំណុលសាធារណៈសំដៅរួមចំណែកពង្រឹងការគ្រប់គ្រងតម្រូវការសាច់ប្រាក់របស់រាជរដ្ឋាភិបាល, ឆ្លើយតបទៅនឹងតម្រូវការហិរញ្ញប្បទាន សម្រាប់ការអភិវឌ្ឍសេដ្ឋកិច្ចនិងសង្គម, អភិវឌ្ឍទីផ្សារមូលបត្រ និងទីផ្សារហិរញ្ញវត្ថុនៅក្នុងព្រះរាជាណាចក្រកម្ពុជា និងគាំទ្រគម្រោងអាទិភាព និងចាំបាច់ផ្សេងទៀត។
ច្បាប់ស្តីពីមូលបត្ររដ្ឋនេះ មានវិសាលភាពអនុវត្តចំពោះការបោះផ្សាយ ការជួញដូរ និងការគ្រប់គ្រងមូលបត្ររដ្ឋ ដែលបោះផ្សាយទាំងក្នុង និងក្រៅព្រះរាជាណាចក្រកម្ពុជា។ ការបោះផ្សាយមូលបត្ររដ្ឋជាសិទ្ធិអំណាចផ្តាច់មុខរបស់ក្រសួងសេដ្ឋកិច្ច និងហិរញ្ញវត្ថុ នៅក្រោមច្បាប់ស្តីពីប្រព័ន្ធហិរញ្ញវត្ថុសាធារណៈឆ្នាំ២០០៨។
បើតាមលោក ផៃ ស៊ីផាន ការចាប់ផ្តើមសាកល្បងបោះផ្សាយមូលបត្ររដ្ឋ ដើម្បីកៀរគរទុនពីផ្សារមូលបត្រក្នុង និងក្រៅប្រទេស មកបំពេញសេចក្តីត្រូវការធនធាន និងហិរញ្ញប្បទានដែលកើនឡើងជាងរៀងរាល់ថ្ងៃនេះ ជាកាលានុវត្តភាព និងអាទិភាពថ្មីសម្រាប់កម្ពុជា ក្នុងការរួមទប់ស្កាត់ផលប៉ះពាល់ជាយថាហេតុលើស្ថានភាពបំណុលសាធារណៈ និងជាគោលដៅនៃការធ្វើពិពិធកម្មប្រភពហិរញ្ញប្បទាន សម្របទៅតាមភាពរីកចម្រើននៃសេដ្ឋកិច្ចកម្ពុជា ព្រមទាំងសម្លឹងឆ្ពោះទៅរកការប្រែក្លាយពីប្រទេសដែលមានចំណូលមធ្យមកម្រិតទាប (-  ) ទៅជាប្រទេសមានចំណូលមធ្យមកម្រិតខ្ពស់ (-  )នាពេលខាងមុខ។
លោក ផៃ ស៊ីផាន បានលើកឡើងថា សេចក្តីព្រាងច្បាប់មូលបត្ររដ្ឋនេះ ជាមូលដ្ឋានគតិយុត្តគ្រប់ជ្រុងជ្រោយមួយ និងស្របតាមតម្រូវការនៃតថភាពជាក់ស្ដែង ក៏ដូចជាបទប្បញ្ញត្តិពាក់ព័ន្ធដែលមានជាធរមាន សម្រាប់អនុញ្ញាតប្រើប្រាស់ឧបករណ៍ហិរញ្ញវត្ថុជាមូលបត្ររដ្ឋនេះ ក្នុងការកៀរគរហិរញ្ញប្បទានបន្ថែមពីវិស័យឯកជន ដើម្បីពង្រឹងការគ្រប់គ្រងតម្រូវការសាច់ប្រាក់ ឆ្លើយតបបានទៅនឹងតម្រូវការហិរញ្ញប្បទានសម្រាប់ការអភិវឌ្ឍសេដ្ឋកិច្ចនិងសង្គម ព្រមទាំងចូលរួមចំណែកដល់ការអភិវឌ្ឍទីផ្សារមូលបត្រ និងទីផ្សារហិរញ្ញវត្ថុនៅកម្ពុជា៕

(ភ្នំពេញ)៖ សម្តេចតេជោ ហ៊ុន សែន នាយករដ្ឋមន្ត្រីកម្ពុជា បានប្រកាសបញ្ចេញកញ្ចប់ថវិកាជាតិ ១៥០លានដុល្លារអាមេរិក ដើម្បីសាងសង់ផ្លូវក្នុងខេត្តសៀមរាប។ ការប្រកាសនេះ បានធ្វើឡើងក្នុងកិច្ចប្រជុំគណៈរដ្ឋមន្ត្រីនៅព្រឹកថ្ងៃទី០៤ ខែកញ្ញា ឆ្នាំ២០២០នេះ។
លោក ខៀវ កាញារីទ្ធ រដ្ឋមន្ត្រីក្រសួងព័ត៌មាន បានដកស្រង់ប្រសាសន៍សម្តេចតេជោ មកបញ្ជាក់ដូច្នេះ «នៅពេលចាប់ផ្តើមគណៈរដ្ឋមន្ត្រីថ្ងៃសុក្រ ទី៤ កញ្ញា ២០២០ សម្តេចតេជោ ហ៊ុន សែន បានប្រកាសពីការផ្តល់ថវិកាចំនួន ១៥០លានដុល្លារ ដើម្បីសាងសង់ផ្លូវនៅក្នុងខេត្តសៀមរាប ដែលនឹងជួយកែលំអហេដ្ឋារចនាសម្ពន្ធខេត្តផង ផ្តល់ការងារដល់ប្រជាជនដែលអាចប៉ះពាល់ដោយកូវីដ១៩ផង»។
សម្តេចតេជោ ហ៊ុន សែន បានគូសបញ្ជាក់ថា ផ្លូវតូចធំដែលគ្រោងសាងសង់នេះមានចំនួន ៣៨ខ្សែ នៅក្នុងទីរួមខេត្ត។ សម្តេចតេជោ បានលើកឡើងថា ការសាងសង់ផ្លូវទាំងនេះ នឹងជួយលើកស្ទួយដល់ជីវភាពរស់នៅរបស់ប្រជាពលរដ្ឋ ហើយនឹងជួយជំរុញដល់កំណើនសេដ្ឋកិច្ចជាតិក្រោយជំងឺកូវីដ១៩។
សម្តេចតេជោ បានប្រកាសថា សម្តេចនឹងអញ្ជើញបើកការដ្ឋាសាងសង់ដោយផ្ទាល់។ សម្តេចតេជោនាយករដ្ឋមន្ត្រីបង្ហាញក្តីសង្ឃឹមថា នៅចុងឆ្នាំ២០២១ ក្រុងសៀមរាប ដែលជាទីក្រុងទេសចរណ៍ដ៏ល្បាញល្បីរបស់កម្ពុជា នឹងមានប្រព័ន្ធហេដ្ឋារចនាសម្ព័ន្ធល្អប្រសើរ។
សម្តេចតេជោនាយករដ្ឋមន្ត្រី បានថ្លែងអំណរគុណដល់គ្រប់ក្រសួងស្ថាប័ន ដែលបានសន្សំសំចៃ មិនខ្ជះខ្ជាយថវិកា ធ្វើឱ្យកម្ពុជាសន្សំបានថវិកាជាង ៦០០លានដុល្លារសម្រាប់យកមកអភិវឌ្ឍន៍ប្រទេសជាតិ៕

(ភ្នំពេញ)៖ ក្រសួងសុខាភិបាល នៅព្រឹកថ្ងៃទី០៤ ខែកញ្ញា ឆ្នាំ២០២០នេះ បានចេញសេចក្ដីប្រកាសព័ត៌មានបញ្ជាក់ពី ករណីជាសះស្បើយអ្នកជំងឺកូវីដ១៩ ចំនួន ០១នាក់ និង មិនមានកលើវិជ្ជមានវីរុសកូវីដ-១៩ថ្មីនោះទេ។
អ្នកជំងឺជាសះស្បើយ០១នាក់ គឺបុរសជនជាតិចិនអាយុ ២២ឆ្នាំ ស្នាក់នៅសណ្ឋាគារមួយក្នុងរាជធានីភ្នំពេញ ជាអ្នកធ្វើដំណើរពីប្រទេសហ្វីលីពីន មកដល់កម្ពុជានៅថ្ងៃទី០៩ ខែសីហា ឆ្នាំ២០២០ ត្រូវបានព្យាបាលជាសះស្បើយ ដោយទទួលបានលទ្ធផលតេស្តអវិជ្ជមានវីរុសកូវីដ-១៩ ចំនួន ០២ដង និងត្រូវបានអនុញ្ញាតឱ្យចេញពី មណ្ឌលសុខភាពចាក់អង្រែ រាជធានីភ្នំពេញ។
សូមជម្រាបថា គិតត្រឹមម៉ោង០៧៖០០ព្រឹក ថ្ងៃទី០៤ ខែកញ្ញា ឆ្នាំ២០២០នេះ នៅកម្ពុជាបានរកឃើញអ្នកមានវីរុសកូវីដ-១៩ ចំនួនសរុប ២៧៤នាក់ (ស្រី ៥៤នាក់ និងបុរស ២២០នាក់) ក្នុងនោះចំនួនអ្នកព្យាបាលជាសះស្បើយសរុបទូទាំងប្រទេស មានចំនួន២៧២នាក់ (ស្រី៥៤នាក់ និងបុរស២១៨នាក់) និង អ្នកកំពុងសម្រាកព្យាបាលនៅមន្ទីរពេទ្យរដ្ឋ ចំនួន០២នាក់៕

(បរទេស)៖ គិតត្រឹមម៉ោង ៧ព្រឹកថ្ងៃសុក្រ ទី០៤ ខែកញ្ញា ឆ្នាំ២០២០នេះ ចំនួនអ្នកឆ្លងជំងឺ -19 នៅទូទាំងពិភពលោក បានកើនឡើងដល់ ២៦,៤៥៦,៥២២នាក់ហើយ។ ក្នុងនោះអ្នកស្លាប់មានចំនួន ៨៧២,៤៧៣នាក់ និងជាសះស្បើយឡើងវិញ ១៨,៦៤៦,២០៥នាក់។
យោងតាមទិន្នន័យពីគេហទំព័រអន្តរជាតិ  បានបង្ហាញថា ការរីករាលដាលនៃជំងឺកូវីដ១៩ នៅតែមានសភាពស្រួចស្រាវចំនួនអ្នកឆ្លង និងស្លាប់ថ្មីនៅតែមានចំនួនច្រើន។
សហរដ្ឋអាមេរិក នៅតែជាប្រទេសមានចំនួនអ្នកឆ្លង និងស្លាប់ដោយសារជំងឺ -19 ច្រើនជាងគេ។ សហរដ្ឋអាមេរិក មានអ្នកឆ្លងជំងឺ -19 ចំនួន ៦,៣៣៤,៦១០នាក់ ស្លាប់ចំនួន ១៩១,០២៧នាក់ និងជាសះស្បើយចំនួន ៣,៥៧២,៧៣៤នាក់។
ដោយឡែកប្រទេសដែលឈរនៅចំណាត់ថ្នាក់ទី២ នៃតារាងស្ថិតិនៃអ្នកឆ្លងជំងឺកូវីដ១៩ គឺប្រទេសប្រេស៊ីល។ ប្រេស៊ីលមានអ្នកឆ្លង ៤,០៤៦,១៥០នាក់ ស្លាប់ចំនួន ១២៤,៧២៩នាក់ និងជាសះស្បើយ ៣,២៤៧,៦១០នាក់។
ប្រទេសឈរនៅចំណាត់ថ្នាក់ទី៣ គឺប្រទេសឥណ្ឌា។ ឥណ្ឌា មានអ្នកឆ្លង ៣,៩៣៣,១២៤នាក់ ស្លាប់ ៦៨,៥៦៩នាក់ និងជាសះស្បើយ ៣,០៣២,៩១៦នាក់។
ខាងក្រោមជាទិន្នន័យប្រទេសចំនួន២០ ដែលមានអ្នកឆ្លងជំងឺ -19 ច្រើនជាងគេ៖
(ភ្នំពេញ)៖ នៅព្រឹកថ្ងៃសុក្រ ២រោច ខែភទ្របទ ឆ្នាំជូត ទោស័ក ព.ស.២៥៦៤ ត្រូវនឹងថ្ងៃទី០៤ ខែកញ្ញា ឆ្នាំ២០២០នេះ សម្តេចតេជោ ហ៊ុន សែន នាយករដ្ឋមន្ត្រីកម្ពុជា នឹងអញ្ជើញដឹកនាំកិច្ចប្រជុំពេញអង្គគណៈរដ្ឋមន្ត្រី នៅវិមានសន្តិភាព។
កិច្ចប្រជុំនាព្រឹកថ្ងៃនេះ នឹងពិភាក្សាលើសេចក្តីព្រាងច្បាប់ស្តីពីមូលបត្ររដ្ឋ និងសេចក្តីព្រាងច្បាប់ស្តីពីការរៀបចំ និងការប្រព្រឹត្តទៅនៃអាជ្ញាធរសេវាហិរញ្ញវត្ថុមិនមែនធនាគារ។
កិច្ចប្រជុំក៏នឹងពិភាក្សា និងពិនិត្យលើសំណើសុំការយល់ព្រមពីគណៈរដ្ឋមន្ត្រី ដើម្បីអនុម័តពីស្ថាប័ននីតិប្បញ្ញត្តិលើ៖១៖ សេចក្តីព្រាងច្បាប់ស្តីពីការអនុម័តយល់ព្រមលើកិច្ចព្រមព្រៀងស្តីពី ការវិនិយោគក្រោមកិច្ចព្រមព្រៀងក្របខណ្ឌស្តីពីសហប្រតិបត្តិការសេដ្ឋកិច្ចទូលំទូលាយ រវាងសមាគមប្រជាជាតិអាស៊ីអាគ្នេយ៍និងសាធារណរដ្ឋឥណ្ឌា។២៖ សេចក្តីព្រាងច្បាប់ស្តីពីការអនុម័តយល់ព្រមលើកិច្ចព្រមព្រៀងស្ដីពី ការវិនិយោគរវាងបណ្ដារដ្ឋសមាជិកសមាគមប្រជាជាតិអាស៊ីអាគ្នេយ៍ និងរដ្ឋាភិបាលនៃតំបន់រដ្ឋបាលពិសេសហុងកុងនៃសាធារណរដ្ឋប្រជាមានិតចិន។៣៖ សេចក្ដីព្រាងច្បាប់ស្ដីពីការអនុម័តយល់ព្រមលើពិធីសារទីមួយ វិសោធនកម្មកិច្ចព្រមព្រៀងស្ដីពីភាពជាដៃគូសេដ្ឋកិច្ចទូលំទូលាយរវាងរដ្ឋជាសមាជិកសមាគមប្រជាជាតិអាស៊ីអាគ្នេយ៍ និងជប៉ុន។៤៖ សេចក្ដីព្រាងច្បាប់ស្ដីពីការអនុម័តយល់ព្រមលើពិធីសារដើម្បីអនុវត្តកញ្ចប់សន្យាទី១០ ក្រោមកិច្ចព្រមព្រៀងក្របខណ្ឌអាស៊ានស្ដីពីសេវាកម្ម។៥៖ សេចក្ដីព្រាងច្បាប់ស្ដីពីការអនុម័តយល់ព្រមលើកិច្ចព្រមព្រៀងអាស៊ានស្ដីពីការទទួលស្គាល់ទៅវិញទៅមកការផ្ដល់អាជ្ញាបណ្ណបាហុនិកា៕
(ភ្នំពេញ)៖ បុណ្យភ្ជុំបិណ្ឌ ជាពិធីបុណ្យមួយដែលធំជាងគេ នៅក្នុងចំណោមពិធីបុណ្យទាំងអស់ ចំពោះអ្នកកាន់ព្រះពុទ្ធសាសនា។ ជារៀងរាល់ឆ្នាំនៅពេលដល់ថ្ងៃខែ ដែលត្រូវប្រារព្ធ ពិធីបុណ្យភ្ជុំបិណ្ឌ គ្រប់បងប្អូនកូនចៅ សាច់ញាតិសន្ដានទាំងអស់ ទោះនៅទីជិត ឬទីឆ្ងាយ តែងតែធ្វើដំណើរទៅជួបជុំគ្នា ជាពិសេសឪពុកម្ដាយនៅស្រុកកណើត ដើម្បីរៀបចំម្ហូបអាហារ បាយសម្ល ចង្ហាន់យកទៅប្រគេនព្រះសង្ឃ ដែលគង់នៅវត្តអារាម។ ទាំងនេះ គឺជាទម្លាប់មួយដែលគេនិយមធ្វើតៗគ្នា របស់ជនជាតិខ្មែរជាយូរមកហើយ។
ពិធីបុណ្យកាន់បិណ្ឌ ភ្ជុំបិណ្ឌឆ្នាំ២០២០នេះ ប្រព្រឹត្តទៅចាប់ពីថ្ងៃ១រោច ដល់ថ្ងៃ ១៤រោច ខែភទ្របទ ត្រូវនឹងថ្ងៃទី០៣ ដល់ថ្ងៃទី១៨ ខែកញ្ញា ឆ្នាំ២០២០។
ប្រវត្តិបុណ្យភ្ជុំបិណ្ឌ
បើតាមតម្រាចារតាមប្រវត្តិសាស្ត្រនៃប្រទេសកម្ពុជា បានបង្ហាញថា ពិធីបុណ្យភ្ជុំបិណ្ឌ គឺកើតមានតាំងពីបុរាណកាលមកម្ល៉េះ។ ប៉ុន្តែទាស់ត្រង់ថា កាលពីសម័យមុនគេមិនហៅថា បុណ្យភ្ជុំទេ ដោយនៅក្នុងពិធីនេះ គេមានបែងចែកចេញជាពីរថ្នាក់។ ថ្នាក់ដំបូង គឺគេចាប់ផ្ដើមធ្វើចាប់ពីថ្ងៃ១រោច រហូតដល់ថ្ងៃ១៤រោច ជាវារកភត្ត (ភត្តធ្វើតាមថ្ងៃ) ជាបន្តបន្ទាប់។ ចំណែកមួយថ្នាក់ទៀតគេធ្វើនៅថ្ងៃ ១៥រោច ដែលគេហៅថាបុណ្យភ្ជុំ។ ពិធីបុណ្យទាំងពីរថ្នាក់នេះ បច្ចុប្បន្នត្រូវបានយើងបូកបញ្ចូលគ្នា ហើយហៅកាត់ថា ពិធីបុណ្យបិណ្ឌភ្ជុំ។
មូលហេតុដែលប្រារព្ធពិធីបុណ្យភ្ជុំ
កាលពីសម័យបុរាណកាល គេធ្វើពិធីបុណ្យនេះ គឺដើម្បីរៀបចំធ្វើសង្ឃភត្ត ទំនុកបម្រុងព្រះសង្ឃ ដែលគង់ចាំវស្សាក្នុងវត្តរយៈពេល ៣ខែ ចាប់តាំងពីថ្ងៃចូលវស្សារហូតដល់ថ្ងៃចេញវស្សា។ នៅក្នុងចំណេរកាលបុរាណបានចារថា ដោយនៅក្នុងរដូវវស្សាមានភ្លៀងធ្លាក់ជោកជាំ រលឹមពព្រិច ធ្វើឲ្យមានការលំបាកដល់ព្រះសង្ឃក្នុងពេលធ្វើគោចរ (ដើរ) បិណ្ឌបាត។ ហេតុដូច្នេះ ទើបបណ្ដាពុទ្ធបរិស័ទនាំគ្នារៀបចំពិធីនេះ ដើម្បីផ្គត់ផ្គង់ព្រះសង្ឃប្រចាំថ្ងៃរហូតដល់ថ្ងៃចេញវស្សា។ ម្យ៉ាងវិញទៀត នៅក្នុងពិធីបុណ្យនេះ គឺធ្វើឡើងដើម្បីផ្សាយឧទ្ទិសកុសលដល់ពពួក ប្រេតជនញាតិ និងញាតិទាំង ៧សណ្ដាន ព្រមទាំងតំណញាតិច្រើនមហាកប្បនោះផងដែរ តាមរយៈអនុភាពនៃសង្ឃគតាទក្ខិណាទាន ដែលរស់រងទុក្ខវេទនា កើតជាប្រេតមានកម្មពៀរជាប់ទោសធ្ងន់ រងកម្មក្រហល់ក្រហាយអត់ឃ្លានទាំងអស់នោះ បានរួចផុតពីក្ដីលំបាកសោកសៅ។
រដូវបុណ្យភ្ជុំបិណ្ឌ
ចាប់តាំងពីសម័យបុរាណកាល រហូតមកដល់បច្ចុប្បន្ននេះ ពិធីបុណ្យភ្ជុំបិណ្ឌនេះ គេតែងតែប្រារព្ធនៅក្នុងរដូវវស្សា ព្រោះនៅក្នុងរដូវនេះពពួកប្រេត អាចមានឱកាសច្រើនក្នុងការស្វែងរក ចំណីអាហារជាងរដូវផ្សេងៗទាំងអស់។ ម្យ៉ាងវិញទៀតនៅក្នុងវស្សានរដូវ អាហាររបស់ពួកប្រេត ដូចជាភក់ជ្រាំ ស្លេស្ម៍ កំហាក សាកសព និងកាកសំណល់អសោចសម្បូរនៅក្នុងខែភ្លៀងផ្គរពព្រិច។ នៅក្នុងរដូវបុណ្យភ្ជុំបិណ្ឌរយៈពេល១៥ថ្ងៃនេះ មានពពួកប្រេតជន (ពួកប្រេត) សាច់ញាតិទាំងប្រាំពីរសណ្ដាន ព្រមទាំងតំណញាតិច្រើនមហាកប្ប ដែលអត់ឃ្លានអាហារអស់រយៈពេលជាច្រើនខែមកហើយនោះ ត្រូវបានរួចផុតពីការឃុំឃាំង អនុញ្ញាតឲ្យមកស្វែងរកសាច់ញាតិ នៅតាមវត្តអារាមផ្សេងៗ ដែលនាំយកចំណីអាហារផ្សេងៗ មកឧទ្ទិសកុសលឲ្យខ្លួន។ ម្យ៉ាងវិញទៀត បើតាមសម្ដីចាស់ៗបុរាណនិយាយតៗគ្នាថា ក្នុងរយៈពេល១៥ថ្ងៃ បើពពួកប្រេតជនទាំងអស់នោះ ដើរស្វែងរកញាតិចំនួន៧វត្ត នៅតែមិនឃើញនោះ ពពួកប្រេតទាំងអស់នោះនឹងស្រែកយំទន្ទ្រាំជើង ព្រោះតែការខកបំណង និងភាពស្រែកឃ្លានក្រហល់ក្រហាយក្នុងចិត្ត។ ជាពិសេសពពួកប្រេតជនទាំងអស់នោះ នឹងជេរដាក់បណ្ដាសាដល់សាច់ញាតិ កូនចៅជាមិនខាន។
ការប្រារព្ធពិធីបុណ្យបិណ្ឌភ្ជុំ
ចំពោះបុណ្យបិណ្ឌភ្ជុំនេះ បុរាណាចារ្យរាជបណ្ឌិតខ្មែរ យើងបានរៀបចំរយៈពេល១៥ថ្ងៃ ដោយចាប់គិតពីថ្ងៃទី១រោច ដល់ថ្ងៃទី១៥រោច ខែភទ្របទ ជាពិធីមួយសម្រាប់ឧទ្ទិសកុសល ទៅដល់ប្រេតជនញាតិដែលបានស្លាប់ទៅ។ នៅក្នុងរយៈពេល ១៤ថ្ងៃ នៃការកាន់បិណ្ឌ ឬដាក់បិណ្ឌនេះ ពុទ្ធបរិស័ទចំណុះជើងវត្តទាំងអស់ ជាពិសេសក្រុមនីមួយៗ ដែលបានរៀបចំជា ក្រុមដោយលោកតាអាចារ្យចាត់ចែងនោះ ត្រូវបែងចែកចេញ ៣ ឬ៤ក្រុមតូចៗ ដើម្បីរៀបចំធ្វើយាគូ (បបរ) ឬធ្វើភត្តាហារជា ៣ ទៅ ៤ឆ្នាំង ស្មើនឹង ៣ ទៅ ៤មុខម្ហូប។ ពេលទូងស្គរចំណាំវស្សា អ្នកនៅក្នុងក្រុមវេននីមួយៗ ត្រូវចាប់ផ្ដើមធ្វើចង្ហាន់ ហើយយាយតាចាស់ៗ ក្នុងក្រុមវេន ត្រូវជ្រើសរើសយកផ្ទះណាមួយ ដើម្បីប្រមូលនំរៀបចំបាយបិណ្ឌ បាយបត្តបូរ។ រៀបចំរួចហើយត្រូវនាំគ្នាទៅវត្តស្ដាប់លោកសង្ឃសូត្រថ្វាយ បង្គំធម៌ សុខោ និង ធម៌បរាភវសូត្រ។
ចំណែកឯកូនចៅដែលនៅផ្ទះ ត្រូវនាំគ្នាខិតខំដុតដៃដុតជើងបបរ ឬស្លតាមមុខម្ហូបនីមួយៗ ដោយឡែកពីគ្នា។ លុះដល់ពេលព្រឹកព្រាងអរុណោទ័យ (ពេលព្រះអាទិត្យរះឡើង) ត្រូវនាំគ្នារៀប ចំខ្លួន កណ្ដៀត យួរ កាន់ ទូល រែកចង្ហាន់ទៅវត្ត។ នៅក្នុងវត្ត លោកតាអាចារ្យត្រូវរៀបចំពិធីរាប់បាត្រ នៅលើឧបដ្ឋានសាលា។ បន្ទាប់មកលោកអាចារ្យជាប្រធាន ត្រូវនាំពុទ្ធបរិស័ទវេរ (ប្រគល់) ចង្ហាន់ប្រគេនព្រះសង្ឃ វេរបាយបត្តបូរ។ល។ លុះដល់ពេលព្រះសង្ឃធ្វើបត្តានុមោទនគាថាចប់ មេវេនក្រុមនីមួយៗត្រូវរៀបចំម្ហូបអាហារ ចំណីចូលគំនាប់ជូនលោកតាអាចារ្យវត្ត ព្រមទាំងចាត់ចែងភោជ នាហារទទួលភ្ញៀវដែលអញ្ជើញទៅបុណ្យ នៅក្នុងថ្ងៃវេនរបស់ខ្លួននោះផងដែរ៕
(ភ្នំពេញ)៖ យោងតាមរបាយការណ៍ របស់អគ្គស្នងការដ្ឋាននគរបាលជាតិឲ្យដឹងថា នៅថ្ងៃទី០៣ ខែកញ្ញា ឆ្នាំ២០២០ មានករណីគ្រោះថ្នាក់ចរាចរណ៍ នៅទូទាំងប្រទេសកើតឡើងចំនួន២០លើក បណ្ដាលឲ្យមនុស្សស្លាប់១០នាក់ និងរបួសធ្ងន់ស្រាល២៨នាក់។
ប្រភពព័ត៌មានដដែលបញ្ជាក់ថា មូលហេតុដែលបណ្ដាលឲ្យកើតមានគ្រោះថ្នាក់ចរាចរណ៍ រួមមាន៖ ល្បឿន, មិនគោរពសិទ្ធិ, មិនប្រកាន់ស្ដាំ, ប្រជែង, បត់មិនប្រយ័ត្ន និងស្រវឹង៕

(ភ្នំពេញ)៖ ដោយអស់ជំនឿថា «ខ្មោចស្លាប់ហើយអាចរស់ឡើងវិញ» អតីតតំណាងរាស្ត្រ និងមន្ត្រីជាន់ខ្ពស់នៃគណបក្ស ដែលត្រូវបានតុលាការរំលាយចោលបានចាប់ផ្តើមស្នើសុំសិទ្ធិធ្វើនយោបាយឡើងវិញ ជាបន្តបន្ទាប់ម្តងទៀតហើយ។
លោក សុន ឆ័យ អតីតអ្នកតំណាងរាស្ត្រមណ្ឌលភ្នំពេញ និងអតីតមន្ត្រីបក្សនេះពីររូបទៀតគឺលោក តាន គឹមឈន និងវ៉ា សាម៉ុន បានទទួលសិទ្ធិធ្វើនយោបាយឡើងវិញហើយ តាមរយៈព្រះរាជក្រឹត្យរបស់ព្រះមហាក្សត្រចុះថ្ងៃទី ៣ ខែកញ្ញានេះ តាមសំណើរដែលពួកគេបានសុំ។ នេះគឺជាការកំរើកជាថ្មីនៃចលនា សុំសិទ្ធិធ្វើនយោបាយឡើងវិញ រលកទី២បន្ទាប់ពីបានស្ងប់ស្ងាត់អស់មួយរយៈ មកក្រោមគំនាបនយោបាយលាបពណ៌របស់មេបក្សជ្រុលនិយម។
ការកំរើកឡើងវិញលើកនេះ ទំនងជាអាចមានទ្រង់ទ្រាយធំពីព្រោះតាមប្រភពព័ត៌មាន ដែលអ្នកនយោបាយតុកាហ្វេទទួលបាន មានអតីតអ្នកតំណាងរាស្ត្រ និងមន្ត្រីអតីតបក្សសង្គ្រោះជាតិផ្សេងៗទៀតក៏កំពុងរៀបចំជើងព្រួល ដើម្បីដាក់ពាក្យសុំសិទ្ធិធ្វើនយោបាយឡើងវិញ នាពេលខាងមុខនេះដែរ។
ទន្ទឹមនឹងនេះ ពួកគេក៌កំពុងត្រៀមលក្ខណៈក្នុងការបង្កើតគណបក្សប្រឆាំងថ្មី ដែលមិនអាស្រ័យលើលោក សម រង្ស៊ី ទៀតឡើយ។ បើនិយាយឲ្យចំ ពេលនេះ សម រង្ស៊ី នៅសល់តែសំបកខ្លួន និងមនុស្សហែហមមួយដំបរស្វា ដែលសុទ្ធសឹងតែមានទោសជាប់ខ្លួនផង និងមានដីកាចាប់ខ្លួនផងតែប៉ុណ្ណោះ ។ ហើយក្រៅពីនោះ ពួកគេបាននិងកំពុងនាំគ្នារត់ចោលមេបក្សដ៏មហាកំសាករូបនេះសឹងតែអស់ទៅហើយ។
មានមូលហេតុច្រើនយ៉ាងដែលជំរុញឲ្យអតីតអ្នកតំណាងរាស្ត្រ និងមន្ត្រីជាន់ខ្ពស់អតីតបក្សប្រឆាំងនាំគ្នាចាកចេញពី សម រង្ស៊ី ហើយមកសុំសិទ្ធិធ្វើ នយោបាយឡើងវិញ៖
មូលហេតុទី១៖ ពួកគេពិតជាអស់ជំនឿនិងអស់សង្ឃឹមមែនទែនហើយថា ខ្មោចបក្សដែលរលាយទៅហើយនោះអាច រស់ឡើងវិញ។ អស់រយៈពេលជិត៣ឆ្នាំហើយ ដែលពួកគេទន្ទឹងរង់ចាំការរស់ឡើងវិញ នៃអតីតគណបក្សរបស់ខ្លួនទៅតាមការឃោសនាអកុសលរបស់លោក សម រង្ស៊ី។ ប៉ុន្តែ រហូតមកទល់ពេលនេះ ពួកគេមើលមិនបានឃើញនូវពន្លឺអ្វីសូម្បីតែបន្តិច។ ផ្ទុយទៅវិញ ក្តីសង្ឃឹមកាន់តែងងឹតសូន្យសុងជាងមុន ទៅទៀតបន្ទាប់ពីបានឃើញថា រដ្ឋាភិបាលដឹកនាំដោយគណបក្សប្រជាជនកម្ពុជា និងដែលមានសម្តេច ហ៊ុន សែន ជានាយករដ្ឋមន្ត្រីកាន់តែមានប្រជាប្រិយភាពទាំងនៅក្នុងផ្ទៃប្រទេស ទាំងនៅលើឆាក អន្តរជាតិជាពិសេសបន្ទាប់ពីកម្ពុជាទទួលបានជោគជ័យ ក្នុងការទប់ស្កាត់ការឆ្លងរាលដាលជំងឺកូវីដ ១៩។
មូលហេតុទី២៖ ទន្ទឹងនឹងប្រជាប្រិយភាពរបស់រដ្ឋាភិបាល នាយករដ្ឋមន្ត្រី ហ៊ុន សែន កាន់តែមានប្រជាប្រិយភាពខ្លាំងឡើងៗ កម្លាំងប្រឆាំងដឹកនាំដោយ សម រង្ស៊ី ឯណោះវិញកាន់តែចុះខ្សោយនិងកាន់តែ ដុនដាបពីមួយឆ្នាំទៅមួយឆ្នាំដោយសារការបែកបាក់ផ្ទៃក្នុងផង និងដោយសារភាពកម្សោយ នៃនយោបាយរបស់ លោក សម រង្ស៊ី ដែលធ្វើឲ្យរាល់ផែនការ របស់ខ្លួនបរាជ័យជាបន្តបន្ទាប់ផង។
បរាជ័យទឹក ចុងក្រោយនិង យ៉ាងអាម៉ាស់បំផុតរបស់ សម រង្ស៊ី គឺផែនការវិលចូលស្រុកវិញ កាលពីថ្ងៃទី ៩ វិច្ឆិកា ឆ្នាំ ២០១៩ដែលគេអាចនិយាយបានថា ការបរាជ័យនេះធ្វើឲ្យ សម រង្ស៊ី អស់ក្រេឌិតរលីង ឬនិយាយតាមបែបផ្សេងគឺចាញ់អស់រលីងពីខ្លួន។
មូលហេតុទី៣៖ ការរំពឹងទៅលើ សហគមន៍អន្តរជាតិជួយអន្តរាគមន៍ ដើម្បីប្រោសគណបក្សដែលស្លាប់ឲ្យរស់ឡើងវិញ ទៅតាមការឃោសនា របស់ សម រង្ស៊ី បានផុតរលត់ទៅហើយ។
នរណាក៏បានឃើញដែរថា សហគមន៍អន្តរជាតិនៅតែបន្តធ្វើការយ៉ាងជិតស្និទ្ធជាមួយរដ្ឋាភិបាលក្រុងភ្នំពេញជាពិសេសពួកគេកាន់តែ សហការជិតស្និទ្ធជាមួយកម្ពុជាថែមទៀតក្នុងដំណាក់កាលកូវីដ ១៩ ។ ម៉្យាងទៀត ក្នុងពេលដែល មានការប្រជែងគ្នាកាន់តែខ្លាំងនិងស្រួចស្រាវឡើងរវាងមហាអំណាចដើម្បីដណ្តើមឥទ្ធិពលនិងផលប្រយោជន៍ ភូមិសាស្ត្រនយោបាយ កម្ពុជា បានក្លាយជា «កូនក្រមុំ» ដែល ពួកគេនាំគ្នាមកចែចូវចង់ដណ្តឹងមិនដាច់ពោលគឺ «ហាងឆេងនាយករដ្ឋមន្រ្តី ហ៊ុន សែន កាន់តែឡើងថ្លៃខ្ពស់ជាងមុនឆ្ងាយណាស់» ។
មូលហេតុទី៤៖ ពេលវេលានៃការបោះឆ្នោតទាំងថ្នាក់មូលដ្ឋាននិងថ្នាក់ជាតិកាន់តែខិតចូល មកដល់ហើយ។ ដូច្នេះ ការ«ទន្ទឹងរង់ចាំខ្មោចដែលស្លាប់ហើយរស់ឡើងវិញ មិនខុសពីផ្កាប់បំពង់រង់ចាំទឹកភ្លៀងទាំងកណ្តាលខែចែតនោះឡើយ»។ហើយប្រសិនបើពួកគេរង់ចាំបន្តទៀត អ្វីៗនឹងហួសពេលជាមិនខានឡើយ។
សូមកុំភ្លេចថា គេត្រូវរង់ចាំរយៈ ពេល ៥ឆ្នាំទើបមានការ បោះឆ្នោតម្តង។ ដូច្នេះ ការខកខានមិនបានចូលរួមបោះឆ្នោតឃុំសង្កាត់ឆ្នាំ ២០២២ និងការបោះឆ្នោតសភា ឆ្នាំ ២០២៣ ខាងមុខនេះស្មើនឹងខាតពេលជិត ១០ឆ្នាំឯណោះគិត ចាប់តាំងពីបក្សប្រឆាំងជ្រុលនិយមត្រូវបានរំលាយ។
មូលហេតុទាំងអស់នេះហើយ ដែលធ្វើឲ្យអតីតតំណាងរាស្ត្រនិងមន្ត្រីជាន់ខ្ពស់ រួមទាំងសកម្មជនអតីតបក្សប្រឆាំងសម្រេចចិត្តបោះបង់ សម រង្ស៊ីចោល ហើយវិលមកធ្វើនយោបាយតាមឆន្ទៈរបស់ខ្លួន និងតាមផ្លូវរបស់ខ្លួនវិញ។
មកដល់ត្រង់ចំណុចនេះ គេអាច និយាយបានថា «ចប់ហើយជំនាន់នយោបាយ សម រង្ស៊ី, ចប់ហើយក្តីសង្ឃឹមថា ខ្មោច អាចរស់ឡើងវិញ, ចប់ហើយការស្រមើស្រមៃថា បរទេសអាចគាបសង្កត់រដ្ឋាភិបាលភ្នំពេញអោយយកអធិប្បតេយ្យជាតិទៅដូរជាមួយជំនួយ និងចប់ហើយគំនាបនយោបាយនៃការលាបពណ៌ដែលសាបព្រួសដោយ សម រង្ស៊ី»។
ពីពេលនេះតទៅ មានតែខ្មែរខ្លួនឯងទេដែលត្រូវជួយខ្លួនឯង និងត្រូវដោះស្រាយបញ្ហាដោយខ្លួនឯង។ មានតែការ សម្រេចចិត្តតាមឆន្ទៈរបស់ខ្លួនឯងទេទើបអាចឈានទៅ សម្រេចគោលដៅរបស់ខ្លួន បាន។ នេះគឺជាដើមចមនៃការកំរើកជាថ្មីនៃចលនាសុំសិទ្ធិធ្វើនយោបាយឡើងវិញដែលជារលក ទី២ ក្នុងចំណោមអ្នកធ្លាប់គាំទ្រសម រង្ស៊ី។
ការបន្តជីវិតនយោបាយនៅលើ សង្វៀននយោបាយស្របច្បាប់តាមរយៈការសុំសិទ្ធិធ្វើនយោបាយឡើងវិញ ដោយរំដោះខ្លួនចេញពីគំនាប នយោបាយលាបពណ៌គឺជាជំរើសដ៏វៃឆ្លាតនិងពោរពេញដោយឱកាស។ ផ្ទុយទៅវិញ ការ បន្តស្ថិតនៅក្រោមគំនាប នយោបាយរបស់ សម រង្ស៊ី គឺមិនខុសពីការដុតបំផ្លាញឱកាស សម្រាប់ខ្លួនឯងចោលដោយឥតប្រយោជន៍នោះឡើយព្រោះ «ខ្មោចមិនអាចរស់ឡើងវិញបានឡើយ» ៕
ដោយ៖ អ្នកនយោបាយតុកាហ្វេ

(កំពង់ស្ពឺ)៖ បន្ទាប់ពីបានចុះពង្រឹងការងារដោយផ្ទាល់នៅតាមលេខាធិការដ្ឋានរាជធានី-ខេត្តរៀបចំការបោះឆ្នោត (លធ.ខប) កាលពីខែកក្កដា និងខែសីហា កន្លងទៅនេះ លោក ស៊ិក ប៊ុនហុក ប្រធានគណៈកម្មាធិការជាតិរៀបចំការបោះឆ្នោត បានបន្តចុះពង្រឹងកោសិកានៃការបោះឆ្នោតថ្នាក់មូលដ្ឋាននៅខេត្តចំនួន៦ទៀត ចាប់ពីថ្ងៃទី០៣-០៧ ខែកញ្ញា ឆ្នាំ២០២០។
បេីតាមសេចក្ដីប្រកាសព័ត៌មានរបស់ គ.ជ.ប ខេត្តទាំងនោះរួមមានខេត្តកំពង់ស្ពឺ ខេត្តកោះកុង ខេត្តព្រះសីហនុ ខេត្តកំពត ខេត្តកែប និងខេត្តតាកែវ។ ខេត្តដំបូងនៃយុទ្ធនាការចុះតាមបណ្ដាខេត្តជាលើកទីបី របស់ប្រធាន គ.ជ.ប នៅពេលនេះ គឺផ្ដើមចេញពីខេត្តកំពង់ស្ពឺ។
នៅក្នុងពិធីសំណេះសំណាលនៅអគារលេខាធិការដ្ឋានរៀបចំការបោះឆ្នោត (ល.ខ.ប) ខេត្តកំពង់ស្ពឺលោក គង់ ប៊ុនសៀង ប្រធានលេខាធិការដ្ឋានរៀបចំការបោះឆ្នោតខេត្តកំពង់ស្ពឺ បានឡើងថ្លែងថា នៅក្នុងខេត្តកំពង់ស្ពឺ ប្រជាពលរដ្ឋដែលមានអាយុ១៨ឆ្នាំឡើង សរុបចំនួន ៥៦៦,៩៦៩នាក់ និងចំនួនប្រជាពលរដ្ឋដែលមានឈ្មោះក្នុងបញ្ជីបោះឆ្នោតផ្លូវការ ឆ្នាំ២០១៩ មានចំនួន ៥២៣,៣៣៣នាក់ និងប្រជាពលរដ្ឋប៉ាន់ស្មានសម្រាប់ចុះឈ្មោះបោះឆ្នោត ឆ្នាំ២០២០ មានចំនួន ២០,០២៩នាក់។
ទន្ទឹមនឹងនោះ លោក ស៊ិក ប៊ុនហុក បានលេីកឡេីងពីភាពចាំបាច់ដែលត្រូវធ្វើកំណែទម្រង់ថា ដើម្បីឱ្យការបោះឆ្នោតកាន់តែទទួលយកបានទំនុកចិត្តខ្លាំងពីមហាជន គ.ជ.ប គ្រោងធ្វើតាមប្រព័ន្ធអេឡិចត្រូនិកនូវ៖
* ការចុះឈ្មោះគណបក្សនយោបាយ និងបេក្ខជនឈរឈ្មោះបោះឆ្នោត ព្រោះបទពិសោធន៍កន្លងមកមានបេក្ខជនខ្លះឈរឈ្មោះស្ទួនទៅឲ្យ ២ ឬ ៣ គណបក្សនយោបាយ។
* ការប្រកាសលទ្ធផលនៃការបោះឆ្នោតដែលរួមមាន៖ការទទួល និងការបញ្ជូនលទ្ធផលបោះឆ្នោត , ការប្រកាសលទ្ធផលបឋមនៃការបោះឆ្នោ ត, ការបែងចែកអាសនៈ និងការស្រង់បេក្ខជនជាប់ឆ្នោត។
លោក ស៉ិក ប៊ុនហុក បានណែនាំដល់មន្ត្រីបោះឆ្នោតនៅ ល.ខ.ប កំពង់ស្ពឺ ឱ្យចូលរួមការងារបោះឆ្នោតឲ្យបានសស្រាក់សស្រាំ ដោយមិនប្រកាន់បក្ខពួក ធ្វើការឱ្យមានយុត្តិធម៌ ទេីបមហាជនគេមិនអាចចាប់កំហុសបាន៕
ខាងក្រោមនេះជាសេចក្តីប្រកាសព័ត៌មាន ស្ដីពីការកែទម្រង់ការបោះឆ្នោត គឺការធ្វើឱ្យកាន់តែល្អប្រសើរដល់ដំណើរការបោះឆ្នោត ដែលចេញផ្សាយដោយ គ.ជ.ប៖
(ភ្នំពេញ)៖ លើកនេះគិលានុបដ្ឋាកនៃមន្ទីរពេទ្យបង្អែកស្រុកភ្នំស្រុក ខេត្តបន្ទាយមានជ័យម្តង ដែលមានសំណាងគាស់ឈ្នះទឹកប្រាក់៥លានរៀល ពីភេសជ្ជៈប៉ូវកម្លាំងវើក  កាលពីសប្តាហ៍កន្លងទៅ។
លោក សុខ រដ្ឋា គិលានុបដ្ឋាក អាយុ២៥ឆ្នាំ រំឭកថ្ងៃដែលគាស់ឈ្នះរង្វាន់នោះថា៖ «តាំងពីកើតមកដល់អាយុប៉ុណ្ណេះ នេះជាលើកទីមួយហើយ ដែលឈ្នះបានរង្វាន់ធំអញ្ចឹង។ ទឹកប្រាក់នេះគឺល្មមសម្រាប់ទិញសម្ភារៈព្យាបាលជំងឺ ព្រោះក្រៅតែពីធ្វើការនៅមន្ទីពេទ្យស្រុក ខ្ញុំក៏មានគ្លីនិកតូចល្មមសម្រាប់អ្នកភូមិ ដែលនៅជិតនោះអាចមកពិគ្រោះ និងព្យាបាលបានទាន់ពេលផងដែរ»។
លោករដ្ឋាបានគាស់ឈ្នះរង្វាន់កាលពីល្ងាចម៉ោង៦ ក្រោយពីបានលេងបាល់បោះជាមួយមិត្តភ័ក្តិ ហើយបានទិញភេសជ្ជៈប៉ូវកម្លាំងវើក  ដើម្បីប៉ូវកម្លាំងក្រោយបញ្ចេញថាមពលអស់ជាច្រើន។
ពិសាវើក  សូមពិនិត្យមើលក្រវិលកំប៉ុង ដើម្បីមានឱកាសឈ្នះរង្វាន់៥០លានរៀល ៥ លានរៀល ១លានរៀល ៥ម៉ឺនរៀល និង១ម៉ឺនរៀលរាប់លានរង្វាន់៕
(ក្រចេះ)៖ លោក នេត្រ ភក្ត្រា រដ្ឋលេខាធិការ និងជាអ្នកនាំពាក្យក្រសួងបរិស្ថាន បានបញ្ជាក់ថា រាជរដ្ឋាភិបាលកម្ពុជា បានរៀបចំឱ្យក្រសួងស្ថាប័នដែលក្រុមការងារដឹកនាំដោយក្រសួងបរិស្ថាន ចុះសិក្សាដើម្បីរៀបចំឯកសារ ត្រៀមដាក់តំបន់ទេសចរណធម្មជាតិចំនួន៤កន្លែង ចូលក្នុងបញ្ជីត្រៀមបេតិកភណ្ឌធម្មជាតិពិភពលោក របស់អង្គការយូណេស្កូ។
ការបញ្ជាក់បែបនេះ របស់លោក នេត្រ ភក្ត្រា បានធ្វើឡើងនៅព្រលប់ថ្ងៃទី៣ ខែកញ្ញា ឆ្នាំ២០២០នេះ ក្នុងឱកាសដែលលោកបានដឹកនាំក្រុមអ្នកសារព័ត៌មានចម្រុះស្ថាប័ន ចុះយកព័ត៌មាននៅរមណីយដ្ឋានព្រែកកាំពីមានទីតាំងស្ថិតនៅក្នុង ឃុំសំបុក ស្រុកចិត្របុរី ខេត្តក្រចេះ។
អ្នកនាំពាក្យក្រសួងបរិស្ថានរូបនេះ បានបញ្ជាក់យ៉ាងដូច្នេះថា៖ «ខ្ញុំបញ្ជាក់ផងដែរ មិនមែនត្រឹមតែព្រែកកាំពី មួយទេដែលជាតំបន់អភិរក្សសត្វផ្សោត និងតំបន់ដែលនៅជុំវិញទន្លេមគង្គ ដែលជាកន្លែងជម្រកសត្វផ្សោត ដែលយើងបានសិក្សាប៉ុន្តែ មាន៤កន្លែងយើងធ្វើការសិក្សា ក៏ដូចជាចងក្រងឯកសារដើម្បីត្រៀមជាបញ្ជីត្រៀមស្នើសុំដាក់បញ្ជូលទៅក្នុងបញ្ជីបេតិកភណ្ឌពិភពលោក របស់អង្គការយូណេស្កូហ្នឹង មានគឺទី៖ ព្រែកកាំពី, ទី២៖ ដែនជម្រកសត្វព្រៃព្រែកប្រសព្វ, ទី៣៖ តំបន់បេតិកភណ្ឌធម្មជាតិភ្នំត្បែង និងទី៤៖ តំបន់សហគមន៍ការពារធម្មជាតិត្មាតប៉ើយ»។
លោកក៏បានឱ្យដឹងដែលថា រហូតមកដល់ពេលនេះ ក្រុមការងារដែលដឹកនាំដោយក្រសួងបរិស្ថាន បានធ្វើការងារចងក្រងនូវឯកសារមួយចំនួនហើយ និងកំពុងតែបន្តបន្ថែមទៀត ដើម្បីសិក្សានៅក្នុងតំបន់ព្រែកកាំនេះ ដើម្បីរៀបចំឱ្យបាននូវឯកសារទាំងឡាយណាឱ្យបានគ្រប់ជ្រុងជ្រោយ ជាពិសេសនៅតាមតំបន់ជាប់ទន្លេមេគង្គ ដែលជាជម្រករបស់សត្វផ្សោតជាដើម។
ថ្លែងប្រាប់អ្នកសារព័ត៌មាន នាឱកាសនេះដែរលោក នេត្រ ភក្ត្រា បានឱ្យដឹងថា ព្រែកកាំពី គឺជារមណីយដ្ឋានទេសចរធម្មជាតិមួយដែលមាន​សម្រស់ទេសភាព​ទឹកទន្លេដ៏​ស្រស់បំព្រង ហើយក៏ជាទីកន្លែងជម្រកដ៏សុខសាន្តសម្រាប់សត្វផ្សោតទន្លេមេគង្គចំនួន៩២ក្បាល។ ខណៈសព្វថ្ងៃព្រែកកាំពី កំពុងបានក្លាយទៅជាតំបន់​លំហែកាយមួយ​ដ៏ពេញនិយម និងល្បីឈ្មោះសម្រាប់ខេត្តក្រចេះ ហើយមានប្រជាប្រិយភាពទាក់ទាញភ្ញៀវទេសចរជាតិ និងអន្តរជាតិ មកទស្សនាច្រើនបំផុត គឺក្នុងរដូវប្រាំង។
លោកបានបន្ថែមទៀតថា សម្រាប់ប្រទេសកម្ពុជា ជាប្រទេសមួយក្នុងចំណោមប្រទេសចំនួន៣ នៅលើពិភពលោកដែលមានវត្តមានសត្វផ្សោត​ទឹកសាបរស់នៅចំនួន​៩២ក្បាល ខណៈប្រទេសកម្ពុជា ជាមួយប្រទេសដែលមានចំនួនសត្វផ្សោតនេះច្រើនជាងគេផងដែរ។ ដោយឡែកប្រទេសចំនួន២ទៀត ដែលមានវត្តមានសត្វផ្សោតទឹក​សាបនេះ គឺប្រទេសឥណ្ឌូនេស៊ី មានចំនួន និងប្រទេសភូមា។
ទី២៖ ដែនជម្រកសត្វព្រៃព្រែកប្រសព្វ ដែលមានផ្ទៃដី សរុបចំនួន ១២,៧៧០ហិកតា ស្ថិតក្នុងភូមិសាស្ត្រស្រុកព្រែកប្រសព្វ និងស្រុកសំបូរ ខេត្តក្រចេះ ដែលជាតំបន់​ធម្មជាតិ​មួយ​របស់កម្ពុជា មានវត្តមានសត្វក្តានរស់នៅ ដែលជាប្រភេទសត្វជិតផុតពូជនៅលើពិភពលោក ជាពិសេសតំបន់នេះមានវត្តមាន​ប្រភេទសត្វកម្រផ្សេងៗទៀត​ជាដើម។
ទី៣៖ តំបន់បេតិកភណ្ឌធម្មជាតិភ្នំត្បែង បានបង្កើតឡើងកាលពីថ្ងៃទី១៣ ខែកញ្ញា ឆ្នាំ២០១៦ ដោយចំណាររបស់រាជរដ្ឋាភិបាលកម្ពុជា តាមរយៈសំណើរបស់រដ្ឋមន្ត្រី​ក្រសួងបរិស្ថាន តំបន់បេតិកភណ្ឌភ្នំត្បែង មានផ្ទៃដីប្រមាណ ២ម៉ឺន ៥ពាន់ហិកតា មានភូមិសាស្ត្រជាប់ស្រុកចំនួនបួន គឺស្រុកសង្គមថ្មី, ស្រុកគូលែន, ស្រុករវៀង និងក្រុងព្រះវិហារ។ តំបន់បេតិកភណ្ឌមួយនេះ មានភាពល្អឯកលើសម្រស់ធម្មជាតិដ៏ស្រស់ត្រកាល ទឹកជ្រោះចំនួន៣ដំណាក់តាំង ពីកំពូលរហូតជើងភ្នំ និងមានទេសភាពចំការចេករបស់ប្រជាពលរដ្ឋតាមដងផ្លូវទៅកាន់ភ្នំត្បែង ដែលមានកម្ពស់ប្រមាណ៤០០ម៉ែត្រ ដែលអ្នកធ្វើដំណើរត្រូវឆ្លងកាត់កាំជណ្តើរ១៣៨០កាំ។ មិនត្រឹមតែប៉ុណ្ណោះ ភ្នំត្បែងគឺជាទីតាំងប្រវត្តិសាស្ត្រដែលពលរដ្ឋកម្ពុជាគោរពបូជា ទីសក្ការៈ ទាំងនោះរួមមាន ថ្មបីដុំជាដើម។
បច្ចុប្បន្នតំបន់បេតិកភណ្ឌភ្នំត្បែង បានក្លាយជាទីចាប់អារម្មណ៍ របស់ភ្ញៀវ ទេសចរណ៍ ជាពិសេស យុវជន ក្នុងការ កំសាន្ត ចុងសប្តាហ៍ដោយការបោះតង់ជាក្រុម និងជាលក្ខណៈគ្រួសារជាដើម។
ទី៤៖ សហគមន៍ទេសចរណ៍ធម្មជាតិត្មាតប៉ើយ មានទីតាំងនៅភូមិត្មាតប៉ើយ ឃុំព្រីងធំ ស្រុកជាំក្សាន្ត ខេត្តព្រះវិហារ មានផ្ទៃដី១,៧៦០ហិកតា។ បច្ចុប្បន្ននេះ សត្វព្រៃសំខាន់ៗ នៅក្នុងសហគមន៍ត្មាតប៉ើយនេះ មានប្រមាណជាង១០ប្រភេទ ក្នុងនោះមានសត្វត្រយងយក្សដែលតំណាងឱ្យប្រទេសកម្ពុជា និងមានចំនួនជាង​៥០០ក្បាល ហើយ ៩៩ភាគរយសត្វនេះមានវត្តមាននៅក្នុងក្នុងប្រទេសកម្ពុជា ក្នុងក្របខណ្ឌទូទាំងពិភពលោក, សត្វក្រៀល, សត្វត្រយងចង្កំកស, សត្វត្មាត ព្រមទាំងប្រភេទសត្វកម្រផ្សេងៗទៀតផងដែរ។

(ភ្នំពេញ)៖ លោក   ឯកអគ្គរដ្ឋទូតអាមេរិកប្រចាំនៅកម្ពុជា បានបញ្ជាក់ឲ្យដឹងថា សហរដ្ឋអាមេរិក គឺជាទីផ្សារនាំចេញធំជាងគេបំផុតមួយ សម្រាប់ប្រទេសកម្ពុជា ដោយនៅក្នុងឆ្នាំ២០១៩ កម្ពុជាបាននាំចេញទៅកាន់សហរដ្ឋអាមេរិក នូវទំនិញដែលមានតម្លៃជាង៥ពាន់លានដុល្លារ។
ការបញ្ជាក់យ៉ាងដូច្នេះ របស់លោក   ធ្វើឡើងក្នុងពិធីអបអរសាទរ ទំនាក់ទំនងពាណិជ្ជកម្ម និងការវិនិយោគ រវាងកម្ពុជា និងសហរដ្ឋអាមេរិក នាសណ្ឋាគារសូហ្វីតែលភ្នំពេញភូគីត្រា នាល្ងាចថ្ងៃទី០៣ ខែកញ្ញា ឆ្នាំ២០២០នេះ។
បន្ថែមពីនោះទៀត លោក   បានបញ្ជាក់ថា ទំនាក់ទំនងសេដ្ឋកិច្ចកំពុងមានការកើនឡើង ដោយមានផលិតផល និងអ្នកវិនិយោគថ្មីៗ របស់អាមេរិកកំពុង ចូលមកទីផ្សារកម្ពុជា ពីមួយឆ្នាំទៅមួយឆ្នាំ។
លោក   បានឲ្យដឹងថា ក្រុមហ៊ុនអាមេរិក កំពុងនាំមកនូវការវិនិយោគប្រកបដោយ តម្លាភាព និងគុណភាពខ្ពស់ ជាមួយនឹងបច្ចេកវិទ្យាថ្នាក់ពិភពលោក និងកម្មវិធីបណ្ដុះបណ្ដាល ជាមួយនឹងស្តង់ដាការងារ និងបរិយាកាសបរិស្ថានខ្ពស់ ដែលជំរុញដល់កំណើនសេដ្ឋកិច្ច សម្រាប់មនុស្សទាំងអស់គ្នា។
ឯកអគ្គរដ្ឋទូតអាមេរិក ប្រចាំនៅកម្ពុជា បានគូសបញ្ជាក់ថា ការធ្វើពាណិជ្ជកម្មលើទំនិញរាប់ពាន់មុខ រវាងសហរដ្ឋអាមេរិក និងប្រទេសកម្ពុជា បង្កើតឲ្យមានការងារ ធ្វើជាច្រើនសម្រាប់អ្នកធ្វើការ និងជម្រើសច្រើនសម្រាប់អតិថិជន នៅក្នុងប្រទេសទាំងពីរ។
លោកឯកអគ្គរដ្ឋទូត បានបញ្ជាក់ថា ផលិតផលសំខាន់ជាងគេ ដែលសហរដ្ឋអាមេរិកនាំចូលមកកម្ពុជា មានរថយន្ត ចំណីសត្វ និងគ្រឿងម៉ាស៊ីន។
ជាមួយគ្នានោះ លោកក៏បានឲ្យដឹងផងដែរថា សហរដ្ឋអាមេរិកផ្តល់ឲ្យកម្ពុជា នូវការអនុគ្រោះផ្នែកពាណិជ្ជកម្ម នៅក្រោមកម្មវិធីនៃប្រព័ន្ធអនុគ្រោះទូទៅ () ដែលជាការធ្វើឲ្យកម្ពុជា អាចនាំចេញទៅកាន់សហរដ្ឋអាមេរិក ដោយមិនបង់ពន្ធគយនូវទំនិញ ចំនួនជាង៥,០០០មុខ។
លោក   បានបន្ថែមទៀតថា នៅក្រោមប្រព័ន្ធអនុគ្រោះ  ប្រទេសកម្ពុជា បាននាំទំនិញសម្រាប់ការធ្វើដំណើរ ដែលមានតម្លៃជិត១ពាន់លានដុល្លារ ទៅកាន់សហរដ្ឋអាមេរិក នៅឆ្នាំ២០១៩។ ហើយឆ្នាំ២០១៩ កម្ពុជានាំទំនិញទៅកាន់សហរដ្ឋអាមេរិក ដែលមានតម្លៃសរុប ចំនួន៥.៣៦ពាន់លានដុល្លារ៕
(ភ្នំពេញ)៖ ព្រះករុណា ព្រះបាទសម្ដេច ព្រះបរមនាថ នរោត្តម សីហមុនី ព្រះមហាក្សត្រនៃកម្ពុជា នាថ្ងៃទី០៣ ខែកញ្ញា ឆ្នាំ២០២០នេះ បានចេញព្រះរាជក្រឹត្យត្រាស់បង្គាប់តែងតាំងរដ្ឋលេខាធិការនៃក្រសួងទេសចរណ៍ចំនួន ៥រូប។
រដ្ឋលេខាធិការថ្មីនៃក្រសួងទេសចរណ៍ទាំង៥រូបនោះ រួមមាន៖១៖ លោក ហោ សារុន២៖ លោក នួន សុមេធ៣៖ លោក តុប សុភ័ក៤៖ លោក សូ វិសុទ្ធី៥៖ លោក សុង តុងហាប់៕
(កណ្ដាល)៖ បុរសជាប្ដីបានចាក់ប្រពន្ធបណ្ដាលឱ្យស្លាប់នៅនឹងកន្លែងកើតហេតុ រួចក៏អារ.កសម្លាប់ខ្លួនឯង តែនៅមានដង្ហើមនៅឡើយ ដោយហេតុថាដំបូងឡើយប្ដីប្រពន្ធទាំងពីរនាក់នេះបានចែកផ្លូវគ្នាមួយរយៈ ហើយក្រោយមកខាងបុរសជាប្ដីក៏សុំត្រូវគ្នាវិញ ប៉ុន្តែនារីជាប្រពន្ធមិនព្រមត្រូវគ្នាវិញឡើយ រហូតបុរសជាប្ដីក៏តាមដេញចាក់សម្លាប់នារីជាប្រពន្ធ ហើយអារ.កសម្លាប់ខ្លួនឯងតាមក្រោយ។
លោកឧត្តមសេនីយ៍ទោ ឈឿន សុចិត្ត ស្នងការនគរបាលខេត្តកណ្ដាល បានប្រាប់   ឱ្យដឹងថា ហេតុការណ៍នេះកើតឡើងនាវេលាម៉ោង ២០៖២៥នាទី ព្រលប់ថ្ងៃទី០៣ ខែកញ្ញា ឆ្នាំ២០២០នេះ នៅចំណុចចិញ្ចើមផ្លូវជាតិលេខ៤ ភូមិព្រៃរកា ឃុំឆក់ឈើនាង ស្រុកអង្គស្នួល ខេត្តកណ្តាល។
លោកឧត្តមសេនីយ៍ទោ ឈឿន សុចិត្ត បានបន្តថា ជនរងគ្រោះជាស្ត្រីមានឈ្មោះ សុខ ផល្លី អាយុ២៧ឆ្នាំ មុខរបរកម្មកររោងចក្រភូមិត្រពាំងពើក ឃុំពើក ស្រុកអង្គស្នួល (ស្លាប់នៅកន្លែងកើតហេតុ)។ ចំណែកជនសង្ស័យមានឈ្មោះ ឆាយ ធន់ អាយុ២៩ឆ្នាំ មុខរបរកម្មករភូមិត្រពាំងខ្នារ ឃុំឆក់ឈើនាង ស្រុកអង្គស្នួល បច្ចុប្បន្នរូបគេកំពុងសង្គ្រោះនៅមន្ទីពេទ្យ។
មុនចែកផ្លូវគ្នា ប្ដីប្រពន្ធទាំងពីរនាក់នេះមានកូនប្រុសស្រីចំនួន ២នាក់ ម្នាក់អាយុ៨ឆ្នាំ និងម្នាក់ទៀតអាយុ៧ឆ្នាំ។
បើយោងតាមការសួរនាំជំហានដំបូង មូលហេតុដែលនាំឱ្យមានអំពើឃាតកម្មនេះ គឺបណ្ដាលមកពីបុរសជាជនសង្ស័យប្រចណ្ឌទៅលើអតីតប្រពន្ធរបស់ខ្លួន។ ចំពោះករណីនេះផងដែរ កម្លាំងជំនាញកំពុងបន្តចាត់ការតាមនីតិវិធី៕

(ឧត្តរមានជ័យ)៖ កាលពីថ្ងៃទី ០២ សីហា ឆ្នាំ ២០២០ លោក លឹម ភា អាយុ ៤១ឆ្នាំ ជាជនពិការដាច់ដៃទាំងពីរ ខូចភ្នែកឆ្វេង និងខូចត្រចៀកឆ្វេង១ចំហៀង (ពិការដោយសារដោះមីន) បានធ្វើដំណើរពីស្រុកត្រពាំងប្រាសាទ ខេត្តឧត្តរមានជ័យ មកជួប លោក ដួង តារា ជំនួយការផ្ទាល់សម្តេចតេជោនាយករដ្ឋមន្រ្តី ដើម្បីប្រាប់អំពីគម្រោងមនុស្សធម៌ចែករំលែកដីធ្វើផ្ទះជួយដល់ពលរដ្ឋពិការដូចគ្នា និងពលរដ្ឋក្រីក្របំផុតដែលគ្មានដីរស់នៅ។
លោក លឹម ភា មានសេចក្តីសប្បាយរីករាយក្នុងការលះបង់ដីធ្លីដែលខ្លួនទិញបានយកទៅធ្វើបុណ្យជួយដល់ជាតិសាសន៍ខ្មែរដូចគ្នាអោយមានជម្រករស់នៅ។ ទន្ទឹម​នឹងនោះ លោក លឹម ភា បានបញ្ជាក់ថា ចែករំលែកដែលអាចធ្វើទៅបានក៏អាស្រ័យដោយប្រទេសជាតិមានសុខសន្តិភាព ក្រោមការដឹកនាំរបស់ សម្តេចតេជោ ហ៊ុន សែន ។ ទោះបីមិនមានកាយសម្បទារល្អគ្រប់ដូចគេ ដូចគេ ប៉ុន្តែ លោក លឹម ភា មានបេះដូងពោរពេញដោយអំពើល្អដែលគួរអោយកោតសរសើរក្រៃលែង។
លោក លឹម ភា មានប្រពន្ធឈ្មោះ ធី ណារី អាយុ៣៤ឆ្នាំ និងមានកូន ៧នាក់។ នៅឆ្នាំ ២០០៤ លោក លឹម ភា បានចេញទៅផ្សងព្រេងសុំទានគេនៅប្រទេសថៃ និងប្រទេសម៉ាឡេស៊ី សន្សំលុយបានបន្តិចម្តងៗដែលសរុបប្រមាណ ១៩ម៉ឺនដុល្លារ បានយកមកទិញដីបានជាង ៥៣ហិកតានៅភូមិ អូក្រូច ឃុំត្រពាំងប្រាសាទ ស្រុក ត្រពាំងប្រាសាទ ខេត្តឧត្តរមានជ័យ។ គាត់មានបំណងបរិច្ចាគចែករំលែកដីនេះទៅជនពិការដូចគ្នានឹងចែកជូនទៅពលរដ្ឋក្រីក្រក្នុង១គ្រួសារទំហំ ៨ម១៨ម ដើម្បីធ្វើផ្ទះរស់នៅ។
មកទល់ពេលនេះលោក លឹម ភា បានផ្តល់ជូនដីដល់ប្រជាពលរដ្ឋ ៤៥៧គ្រួសាររួចហើយ។ លោក លឹម ភា បានបញ្ជាក់ច្បាស់ថា រូបលោក និងក្រុមគ្រួសារ គោរពស្រឡាញ់សម្តេចទាំងទ្វេ និងគាំទ្របោះឆ្នោតអោយគណបក្សប្រជាជនកម្ពុជាគ្រប់អាណត្តិ។ ម៉្យាងវិញទៀត គ្រួសារទាំងអស់ដែលគាត់ផ្តល់ដីជូនគឺសុទ្ធតែជាអ្នកគោរពស្រឡាញ់ និងគាំទ្រគណបក្សប្រជាជនឥតងាករេ។
ដើម្បីបានឃើញពីស្ថានភាពរស់នៅពិតប្រាកដរបស់បងប្រជាពលរដ្ឋ ៤៥៧ គ្រួសារ ដែលទទួលបានអំណោយដីធ្វើផ្ទះពី លោក លឹម ភា នៅស្រុកត្រពាំងប្រាសាទ ខេត្តឧត្តរមានជ័យ កាលពីថ្ងៃទី ១ ខែ កញ្ញា លោក ដួង តារា ជំនួយការផ្ទាល់សម្តេចតេជោ បានអញ្ជើញចុះទៅមើលដល់ទីតាំងដែលស្ថិតនៅភូមិ អូក្រូច ឃុំត្រពាំប្រាសាទ ស្រុកត្រពាំងប្រាសាទ ខេត្តឧត្តរមានជ័យ ដោយបានឃើញបងប្អូនប្រជាពលរដ្ឋរស់នៅយ៉ាងច្រើនកុះករនៅក្រោមការគ្រប់គ្រងនឹងមើលថែរបស់បុរសពិការដៃទាំងពីរ។ លោក ដួង តារា មានសេចក្តីរំភើបរីករាយនិងកោតសរសើរចំពោះបុរសពិការ លឹម ភា ដែលមានបេះដូងនិងគុណធម៍ខ្ពស់ក្នុង​ការចែករំលែកទៅអោយអ្នក​ទន់ខ្សោយក្រីក្រ​លំបាកតោកយ៉ាក។ នៅក្នុងឱកាសនោះដែរ លោក ដួង តារា បាននាំយកនូវអំណោយសម្តេចតេជោ និងសម្តេចកិត្តិព្រឹទ្ធបណ្ឌិត ដូចជាអង្ករ មី ត្រីខ ទឹកត្រី ទឹកសាអ៉ីវ និង ក្រម៉ា ចែកជូនបងប្អូនប្រជាពលរដ្ឋនៅទីនោះក្នុងបរិយាកាសរីករាយស្និទ្ធស្នាល និងកក់ក្តៅបំផុត។
ជាមួយគ្នានេះដែរ បងប្អូនប្រជាពលរដ្ឋបានគោរពថ្លែងអំណរគុណយ៉ាងជ្រាលជ្រៅបំផុតដល់ សម្តេចតេជោ ហ៊ុន សែន នាយករដ្ឋមន្រ្តី ដែលតែងតែយកចិត្តទុកដាក់​គិតគូរដល់សុខទុក្ខប្រជាពលរដ្ឋរស់នៅគ្រប់ទីកន្លែង។ ព្រោះសុខទុក្ខប្រជាពលរដ្ឋ គឺជាសុខទុក្ខផ្ទាល់របស់សម្តេចប្រមុខដឹកនាំទាំងទ្វេ៕
(ភ្នំពេញ)៖ ដោយមេីលឃេីញនូវហានិភ័យនៃបង្គោលអគ្គិសនីដែកចាស់ ដែលងាយនឹងឆ្លងចរន្ត ណាមួយរដូវភ្លៀងធ្លាក់ អាចបង្ករគ្រោះថ្នាក់ឆក់យកជីវិតដល់បងប្អូនប្រជាពលរដ្ឋក្នុងភូមិគ្រប់ពេលនោះ លោក អាំង សិរីពិសិដ្ឋ បានបរិច្ចាគប្រាក់បៀវត្សន៍មន្រ្តីរាជការផ្ទាល់ខ្លួនចំនួនកន្លះខែ ស្មេី ១លានរៀល ជូនប្រជាពលរដ្ឋនៅភូមិ១០ សង្កាត់ទន្លេបាសាក់ ខណ្ឌចំការមន ដេីម្បីធ្វេីការដោះដូរបង្គោលភ្លេីងដែកដែលចាស់ពុកផុយ មកប៉េតុងចំនួន៥ដេីម ។
ការបរិច្ចាគប្រាក់បៀវតន៍មន្ត្រីរាជការ ដើម្បីសុវត្ថិភាពប្រជាពលរដ្ឋ របស់លោក អាំង សិរីពិសិដ្ឋ អភិបាលរងខណ្ឌចំការមននេះ ធ្វើឡើង នារសៀថ្ងៃទី០៣ ខែកញ្ញា ឆ្នាំ២០២០ ដើម្បីទទួលយកសំណូមពររបស់ប្រជាពលរដ្ឋ ដែលរស់នៅក្នុងភូមិ១០ សង្កាត់ទន្លេបាសាក់ ដែលបានលើកឡើងនៅក្នុងវេទិកាសាធារណៈ ស្នើអោយអាជ្ញាធរដកបង្គោលដែកអគ្គិសនី មាសភាពចាស់ទ្រុឌទ្រោម ហើយដាក់ជំនួសដោយបង្គោលថ្មឡើងវិញនោះ ។
លោក អាំង សិរីពិសិដ្ឋ អភិបាលរងខណ្ឌចំការមន ក៏បានបញ្ជាក់ថា បង្គោលភ្លើងដែកនេះ បានតម្លើងតបណ្តាញតាំងពីទសវត្សឆ្នាំ៩០ ។ ដូចនេះ បង្គោលភ្លើងនេះ វាដល់អាយុកាលត្រូវដូរចេញដែរ ដើម្បីបញ្ចៀសនូវហានិភ័យកើតឡើងជាយថាហេតុ មកលើប្រជាពលរដ្ឋក្នុងភូមិ១០ នៃសង្កាត់ទន្លេបាសាក់ ។
បន្ទាប់ពីទទួលដោះស្រាយជូនប្រជាពលរដ្ឋ ក្នុងវេទិកាសាធារណៈរួចមក លោក អាំង សិរីពិសិដ្ឋ ក៏បានដឹកនាំក្រុមការងារ ចុះបាញ់ថ្នាំសម្លាប់មេរោគកូរ៉ូណា នៃជំងឺកូវីដ~១៩ នៅក្នុងអនុវទ្យាល័យសុធារស់ ។ លោកបញ្ជាក់ថា គឺយើងចុះបាញ់កំចាត់មេរោគឆ្លងនេះ ចាប់ពីធ្លា រហូតដល់តាមបន្ទប់សិក្សាទាំងអស់ ។
សូមបញ្ជាក់ថា ក្រសួងអប់រំ បានអនុញ្ញាតអោយសិស្សថ្នាក់ទី៩ និងទី១២ ចូលរៀនឡើងវិញ នៅថ្ងៃទី៧ កញ្ញាខាងមុខនេះ ។
(សៀមរាប)៖ ចម្លាក់ប្រអប់ព្រះហស្ថព្រះពុទ្ធរូបខាងឆ្វេងមួយធ្វើអំពីថ្មភក់ បានប្រទះឃើញនៅក្នុងព្រៃខាងត្បូងចម្ងាយប្រហែល ៣០០ម៉ែត្រ ពីប្រាសាទបាយ័ន្ត។ ចម្លាក់នេះមានទំហំបណ្តោយ ០.៩៥ម៉ែត្រ ទទឹង ០.៤២ម៉ែត្រ និងកម្រាស់ ០.២៤ម៉ែត្រ ក្នុងសភាពហាក់មិនទាន់ឆ្លាក់រួចរាល់ត្រឹមត្រូវនៅឡើយទេ ដោយឃើញមានស្នាមមុខពន្លាក និងមិនទាន់ខាត់រំលីងនៅឡើយ។
តាមការបញ្ជាក់របស់លោក ឈូក សុម៉ាឡា មន្ត្រីចុះបញ្ជីបេតិកភណ្ឌរូបីនៃនាយកដ្ឋានអភិរក្សប្រាសាទក្នុងឧទ្យានអង្គរ និងបុរាណវិទ្យាបង្ការថា ចម្លាក់ដែលមានត្រឹមកដៃនិងម្រាមទាំង ៥ ដែលលាផ្ងារបាតដៃទៅលើនេះ គឺស្ថិតនៅក្នុងសម័យកណ្តាល ទំនងជាព្រហស្ថព្រះពុទ្ធបដិមាក្នុងកាយវិការភូមិស្បស៌មុទ្រា ឬហៅថាកាយវិការមារវិជ័យ ឬផ្ចាញ់មារ។ ទម្រង់កាយវិការនោះ ព្រះពុទ្ធទ្រង់គង់ភ្នែន ដោយយកព្រះហស្ថខាងស្តាំដាក់ផ្កាប់លើភ្លៅសំយ៉ុងម្រាមដៃចង្អុលទៅធរណី។ រីឯព្រះហស្ថឆ្វេងដាក់នៅលើចន្លោះភ្លៅ ហើយលាផ្ងារបាតព្រះហស្ថទៅលើ។
ការសន្និដ្ឋានជាកាយវិការភូមិស្បស៌មុទ្រាបែបដូចនេះ គឺយោងទៅលើហេតុផល ដែលមានព្រះពុទ្ធបដិមាធំៗចំនួន ២អង្គ ដែលស្ថិតនៅជុំវិញប្រាសាទបាយ័ន្ត រួមមាន ព្រះអង្គឥន្ទ្រទេព និងព្រះអង្គងោក គឺសុទ្ធសឹងតែសង់ឡើងក្នុងទំហំធំ និងពីថ្មភក់ច្រើនដុំ ហើយស្ថិតនៅក្នុងកាយវិការភូមិស្បស៌មុទ្រាដូចគ្នា។
រីឯនៅបរិវេណដែលរកឃើញចម្លាក់នោះ គឺទំនងជា សំណង់ខឿនព្រះពុទ្ធសាសនា ត្បិតយើងឃើញមានថ្មសីមាមួយចំនួនផងដែរ។ យ៉ាងណាមិញ តាមការស្រាវជ្រាវ និងរូបថតពីលើអាកាសដែលថតដោយបច្ចេកវិទ្យា  ក៏បានរកឃើញស្លាកស្នាមទីតាំងមនុស្សរស់នៅជាច្រើននៅក្នុងបរិវេណក្រុងអង្គរធំ ហើយសំណង់ទាំងនោះក៏រួមមាន ខឿនពុទ្ធសានាជាច្រើនកន្លែង ដែលសង់ពីថ្មភក់ និងថ្មបាយក្រៀមនៅបរិវេណនោះ។
បច្ចុប្បន្នចម្លាក់ប្រអប់ព្រះហស្ថនេះ ក្រុមការងារចុះបញ្ជីបេតិកភណ្ឌរូបីនៃនាយកដ្ឋានអភិរក្សប្រាសាទក្នុងឧទ្យានអង្គរនិងបុរាណវិទ្យាបង្ការ បានសហការណ៍ជាមួយស្ថាបន័មានសម្ថកិច្ចនគរបាលការពារបេតិកភណ្ឌប្រចាំតំបន់អង្គរ ព្រមទាំងមន្ត្រីអភិរក្សប្រាសាទ បានធ្វើកំណត់ហេតុប្រគល់ទទួលនិងដឹកយកទៅរក្សាទុកនៅមជ្ឈមណ្ឌលអជ្ញាធរជាតិអប្សរា ដើម្បីចុះបញ្ជី និងរក្សាទុករង់ចាំការជួសជុលនៅថ្ងៃអនាគត៕
(ភ្នំពេញ)៖ ជារៀងរាល់ថ្ងៃមានព័ត៌មានជាច្រើនបាននិងកំពុងផ្សព្វផ្សាយជុំវិញពិភពលោក,   សូមសង្ខេបព័ត៌មានជាតិ-អន្តរជាតិសំខាន់ៗ ជូនលោកអ្នកសម្រាប់ប្រចាំថ្ងៃទី០៣ ខែកញ្ញា ឆ្នាំ២០២០ មានដូចខាងក្រោម៖
* ព័ត៌មាន  
១៖ ថ្ងៃនេះអ្នកជំងឺកូវីដ១៩ចំនួន០៥នាក់បានជាសះស្បើយ ខណៈអ្នកឆ្លងថ្មីមិនមាននោះទេ
២៖ អ្នកឆ្លង -19 លើលោកកើនដល់ជាង ២៦លាននាក់ ស្លាប់ជិត ៨៧ម៉ឺននាក់ និងជាសះស្បើយជាង ១៨.៤លាននាក់!
៣៖ សម្តេចតេជោ ហ៊ុន សែន ណែនាំឲ្យអាជ្ញាធរបង្កើនកិច្ចការពារសុវត្ថិភាព សន្តិសុខ សណ្តាប់ធ្នាប់ឱ្យបានល្អប្រសើរជូនពលរដ្ឋ និងទេសចរ ក្នុងកំឡុងបុណ្យភ្ជុំ !
៤៖ តុលាការអន្តរជាតិ  ប្រកាស «ថ្កោលទោសការដាក់ ទណ្ឌកម្មដោយអាមេរិក» មកលើមន្ត្រីរបស់ខ្លួន
៥៖ រដ្ឋសភាប្រកាសពីលទ្ធផល កិច្ចប្រជុំគណៈកម្មាធិការអចិន្ត្រៃយ៍ នៅថ្ងៃទី០៣ ខែកញ្ញានេះ
៦៖ ឥណ្ឌាបំបែកកំណត់ត្រាថ្មី! អ្នកឆ្លង -19 ជាង ៨៣,០០០នាក់ ត្រូវបានរកឃើញតែក្នុងពេល១ថ្ងៃ
៧៖ មន្ដ្រីជាន់ខ្ពស់ក្រសួងទេសចរណ៍៖ ឈប់សម្រាកសងបុណ្យចូលឆ្នាំ៥ថ្ងៃ ភ្ញៀវទេសចរដើរកម្សាន្ដ ចាយលុយជាង១០០លានដុល្លារ
៨៖ ត្រាំ បញ្ជាក់ច្បាស់ៗ៖ «អាមេរិកមិនចូលរួមកម្មវិធីអភិវឌ្ឍវ៉ាក់សាំង ដែលកំពុងដឹកនាំដោយ  នោះឡើយ»
៩៖ គិតត្រឹមខែសីហានេះ វិស័យទេសចរណ៍កម្ពុជា បាត់ចំណូលប្រមាណ៥ពាន់លានដុល្លារ
១០៖ ក្រុមប្រឹក្សាជាតិប្រាក់ឈ្នួលអប្បបរមាកំណត់យកថ្ងៃ៩-១០ ខែកញ្ញា ជាថ្ងៃចុងក្រោយនៃកិច្ចពិភាក្សាប្រាក់ឈ្នួល សម្រាប់ឆ្នាំ២០២១
១១៖ អាជ្ញាធរនឹងរៀបចំព្រឹត្តិការណ៍ទេសចរណ៍សប្បាយៗរៀងរាល់ថ្ងៃចុងសប្តាហ៍នៅសៀមរាប-អង្គរ ដើម្បីទាក់ទាញភ្ញៀវក្នុងស្រុកឱ្យទៅលេងកម្សាន្ត
១២៖ អាល្លឺម៉ង់ ថានឹងមិនចាំបាច់ «បិទប្រទេសជាថ្មីម្តងទៀតទេ» ខណៈមានការបារម្ភពីរលកទី២ នៃ -19
១៣៖ ប៉េកាំង ថ្កោលទោសខ្លាំងៗ ចំពោះរបាយការណ៍របស់មន្ទីរបញ្ចកោណអាមេរិក ជុំវិញមហិច្ឆិតាយោធាចិន
១៤៖ អាមេរិកកំពុងពិនិត្យឡើងវិញ លើទិន្នន័យធ្វើតេស្តវ៉ាក់សាំងប្រឆាំងកូរ៉ូណា ខណៈមានការចោទប្រកាន់ អំពីចេតនាពន្យារពេលចេញលទ្ធផល
១៥៖ អាមេរិកសងសឹកចិនវិញ ដោយដាក់ការរឹតត្បិតបន្ថែមទៀត ទៅលើបណ្តាមន្ត្រីទូតចិន
១៦៖ ចិនត្រៀមខ្លួនសហការជាមួយរុស្ស៊ី ដើម្បីការពារសមិទ្ធផល ក្រោយសង្គ្រាមលោកលើកទី២ ព្រមទាំងការពារយុត្តិធម៌ និងពិភពលោកដ៏ស្មើភាព
១៧៖ ព្យុះទីហ្វុងម៉ៃសាក់បោកសង្គ្រប់លើកូរ៉េខាងត្បូង, មនុស្សម្នាក់ស្លាប់ និងរាប់ពាន់នាក់ត្រូវជម្លៀស
១៨៖ មីយ៉ាន់ម៉ាមានករណីឆ្លង -19 សរុប ១,០៥៨នាក់ហើយ ក្រោយពីទើបរកឃើញ៦៣នាក់ថ្មីទៀត
១៩៖ លោក ចូ បៃដិន នឹងធ្វើដំណើរទៅទីក្រុង  ដែលបានផ្ទុះការតវ៉ា និងអំពើហិង្សា ប្រឆាំងការរើសអើងពូជសាសន៍
២០៖ ជំងឺប៉េសជ្រូកអាហ្វ្រិកបន្តរាតត្បាត នៅក្នុងប្រទេសវៀតណាម, សត្វជ្រូកជាង ៤៣,០០០ក្បាលហើយត្រូវបានសម្លាប់
២១៖ ចិនចាត់ទុកការរឹតត្បិតលើមន្ត្រីទូតខ្លួន «ជាទង្វើដ៏អយុត្តិធម៌» និងអំពាវនាវឲ្យអាមេរិក លុបចេញវិញជាបន្ទាន់!
២២៖ ទាហានអាមេរិក ៧នាក់បន្ថែមទៀត ក្នុងប្រទេសកូរ៉េខាងត្បូង ឆ្លង -19
២៣៖ តើនរណាជាអ្នកប្រើសារធាតុគីមី «» បំពុលមេបក្សប្រឆាំងរុស្ស៊ី លោក  ?
២៤៖ ព័ត៌មានវិដេអូប្រចាំថ្ងៃទី០២ ខែកញ្ញា ឆ្នាំ២០២០ របស់បញ្ជាការដ្ឋានកងទ័ពជើងគោក (
* ព័ត៌មាន   
១៖ ហ្គេម  និងកម្មវិធីទូរស័ព្ទដៃរបស់ចិនជាច្រើនទៀត ត្រូវបានបិទនៅក្នុងប្រទេសឥណ្ឌា
២៖   ផ្តល់កិច្ចសន្យាដល់    ៥ឆ្នាំ ក្រោយទិញបានពីក្លិប 
៣៖ ក្លិប   របស់អាហ្សន់ទីន រកឃើញករណីឆ្លង 0-19 ចំនួន១៤ករណី
៤៖ តារាសម្តែង   និងគ្រួសារជាសះស្បើយពីជំងឺកូវីដ១៩ និងទទូចឲ្យមហាជនប្រុងប្រយ័ត្នខ្ពស់ ពេលមានការជួបជុំ
៥៖ គ្រូបង្វឹកអាល្លឺម៉ង់ បង្ហាញកង្វល់ជាច្រេីនមុនប៉ះអេស្ប៉ាញរាត្រីនេះនៅ  
៦៖ ក្រោយបដិសេធវះកាត់សុដន់ បេក្ខភាព «  » លីវ ជីលី សង្ឃឹមយ៉ាងមុតមាំថា នឹងជាប់ទៅវគ្គផ្តាច់ព្រ័ត្រ
៧៖ តើអ្នកដឹងទេ! ទឹកប្រៃជាងគេបំផុតលើផែនដីស្ថិតនៅឯណា?
* សូមអានព័ត៌មានជាច្រើនទៀតនៅលើ  និង គេហទំព័រ ..
(ភ្នំពេញ)៖ នារសៀលថ្ងៃទី០៣ ខែកញ្ញា ឆ្នាំ២០២០ លោកបណ្ឌិតសភាចារ្យ ហង់ជួន ណារ៉ុន រដ្ឋមន្ត្រីក្រសួងអប់រំ យុវជន និងកីឡា បានដឹកនាំគណៈប្រតិភូ និងមន្ត្រីជំនាញរបស់ក្រសួង អញ្ជើញមកធ្វើទស្សនកិច្ច និងត្រួតពិនិត្យការរៀបចំការត្រៀមលក្ខណៈបើកឱ្យដំណើរការឡើងវិញរបស់សាលា ប៊ែលធី អន្តរជាតិ គ្រប់ទីតាំង ដោយអនុវត្តយ៉ាងខ្ជាប់ខ្ជួនតាមលក្ខខណ្ឌតម្រូវបច្ចេកទេសនៃការសិក្សា និងការបង្រៀន ស្របតាមគោលការណ៍ណែនាំរបស់ក្រសួងអប់រំ យុវជន និងកីឡា ជាពិសេសវិធានការបង្ការទប់ស្កាត់ជំងឺកូវីដ-១៩ របស់ក្រសួងសុខាភិបាល។
ពិធីនេះបានប្រព្រឹត្តទៅនៅសាលា ប៊ែលធី អន្តរជាតិទី៦ (សាខាអូរឫស្សី)។ លោកបណ្ឌិត លី ឆេង អគ្គនាយក ប៊ែលធី គ្រុប បានមានប្រសាសន៍ថា បន្ទាប់ពីទទួល បានសេចក្តីណែនាំលេខ ៤៣អយក.សណន ស្តីពីការបើកដំណើរការឡើងវិញគ្រឹះស្ថានសិក្សាឯកជន ក្នុងដំណាក់កាលទី២ របស់ក្រសួងអប់រំ យុវជន និងកីឡារួចមក សាលា ប៊ែលធី អន្តរជាតិ គ្រប់ទីតាំងទាំងអស់ បានរៀបចំ និងអនុវត្តតាមយ៉ាងខ្ជាប់ខ្ជួននូវគោលការប្រតិបត្តិស្តង់ដា () សម្រាប់ត្រៀមបើកដំណើរការសាលាឡើងវិញ នៅអំឡុងខែកញ្ញា ឆ្នាំ២០២០នេះ ធ្វើយ៉ាងណាធានាសុវត្ថិភាពអនាម័យខ្ពស់ និងការជៀសផុតពីការឆ្លងរីករាលដាលនៃជំងឺកូវីដ-១៩ ដល់អ្នកសិក្សា បុគ្គលិក និងលោកគ្រូ-អ្នកគ្រូ។
ជាមួយគ្នានេះដែរ គណៈគ្រប់គ្រង នៃសាលា ប៊ែលធី អន្ដរជាតិ ក៏បានថ្លែងនូវអំណរគុណយ៉ាងជ្រាលជ្រៅចំពោះ លោកបណ្ឌិតសភាចារ្យរដ្ឋមន្ត្រី ព្រមទាំងគណៈប្រតិភូ ដែលបានចំណាយពេលវេលាដ៏មមាញឹក និងមានតម្លៃក្នុងការអញ្ជើញមកធ្វើទស្សនកិច្ច ក៏ដូចជាត្រួតពិនិត្យលើការរៀបចំការអនុវត្តគោលការណ៍ប្រតិបត្តិស្តង់ដា () សម្រាប់ការបើកឡើងវិញក្នុងដំណាក់កាលទី២ របស់សាលា ប៊ែលធី អន្តរជាតិគ្រប់ទីតាំង ក្នុងវិបត្តិរីករាលដាលនៃជំងឺកូវីដ-១៩ នេះ។
សូមជម្រាបជូនផងដែរថា សាលា ប៊ែលធី អន្តរជាតិ ក៏បានបង្កើត   ដែលបានបញ្ចូលវីដេអូមេរៀនសម្រាប់ឆ្នាំសិក្សាថ្មី ដោយបានរៀបចំ  និងប្រើ   សម្រាប់ថតការបង្រៀនរបស់លោកគ្រូ-អ្នកគ្រូគ្រប់មុខវិជ្ជា ទាំងថ្នាក់ចំណេះទូទៅ (ចាប់ពីថ្នាក់ទី១-១២) និងភាសាអង់គ្លេសទូទៅ (ចាប់ពី ,  1 - 12) ដើម្បីទុកជូនសិស្សានុសិស្សស្រាវជ្រាវ និងរៀនសារឡើងវិញនៅផ្ទះ ដោយគ្រាន់តែទាញយកកម្មវិធីនេះដាក់លើទូរស័ព្ទដៃ ឬឧបករណ៍អេឡិចត្រូនិកផ្សេងៗ ដោយចុចទៅលើតំណភ្ជាប់ () ://./5593 រួចចុចលើពាក្យ “” ឬ “”។

(ភ្នំពេញ)៖ ក្រសួងការងារ និងបណ្តុះបណ្តាលវិជ្ជាជីវៈ នៅថ្ងៃទី០៣ ខែកញ្ញា ឆ្នាំ២០២០នេះ បានចេញសេចក្តីជូនដំណឹង ស្តីពីថ្ងៃឈប់សម្រាកបុណ្យភ្ជុំបិណ្ឌចំនួន៣ថ្ងៃ ចាប់ពីថ្ងៃទី១៦-១៨ ខែកញ្ញា ឆ្នាំ២០២០។
ក្រសួងបានបញ្ជាក់ថា យោងតាមច្បាប់ការងារ ការឈប់សម្រាករបស់កម្មករនិយោជិត រយៈពេល៣ថ្ងៃក្នុងឱកាសបុណ្យភ្ជុំបិណ្ឌ គឺទទួលបានប្រាក់ឈ្នួលធម្មតា៕
ព័ត៌មានលម្អិតសូមអានសេចក្តីជូនដំណឹងរបស់ក្រសួងការងារទាំងស្រុង៖
(ភ្នំពេញ)៖ ព្រះករុណា ព្រះបាទសម្តេច ព្រះបរមនាថ នរោត្តម សីហមុនី ព្រះមហាក្សត្រនៃកម្ពុជា បានចេញព្រះរាជក្រឹត្យ ត្រាស់បង្គាប់តែងតាំងអនុរដ្ឋលេខាធិការក្រសួងសេដ្ឋកិច្ច និងហិរញ្ញវត្ថុ ចំនួន៣រូប។ នេះបើតាមព្រះរាជក្រឹត្យដែលបណ្តាញព័ត៌មាន   ទទួលបាននៅយប់ថ្ងៃទី០៣ ខែកញ្ញា ឆ្នាំ២០២០នេះ៕
ខាងក្រោមនេះជាព្រះរាជក្រឹត្យរបស់ព្រះមហាក្សត្រ៖
(ភ្នំពេញ)៖ ស្ដ្រីរងគ្រោះដែលត្រូវសង្សាអារ.កសម្លាប់ នៅល្ងាចថ្ងៃទី០៣ ខែកញ្ញា ឆ្នាំ២០២០នេះ ឈ្មោះ វង្ស ម៉ាលីនដា អាយុ២៧ឆ្នាំ មានស្រុកកំណើតនៅតំបន់អ្នកលឿង ខេត្តព្រៃវែង និងមានមុខរបរជាអ្នកលក់ឡេតាមអនឡាញ។
សេចក្ដីរាយការណ៍ពីកន្លែងកើតហេតុ បានឲ្យដឹងថា ជនដៃដល់ដែលអារ.ក សម្លាប់សង្សាខ្លួនឯងរួចចាក់សម្លាប់ខ្លួនតាមក្រោយនេះ ឈ្មោះ ឯកឌៀវ វន្ថា អាយុ៤៧ឆ្នាំ ស្នាក់នៅភូមិទួលរកា សង្កាត់ចាក់អង្រែក្រោម ខណ្ឌមានជ័យ រាជធានីភ្នំពេញ។
សមត្ថកិច្ចបានបញ្ជាក់ថា ជនដៃដល់ចាក់សម្លាប់ខ្លួនតាមក្រោយមិនបានសម្រេចនោះទេ ពោលគ្រាន់តែរងរបួសធ្ងន់ ហើយត្រូវបានបញ្ជូនទៅសង្គ្រោះនៅមន្ទីរពេទ្យ។ ដោយឡែក ដើមចមដែលនាំឲ្យមានអំពើឃាតកម្មនេះ ត្រូវបានគេសន្និដ្ឋានជំហានដំបូងថា អាចបណ្ដាលមកពីភ្លើងប្រច័ណ្ឌ។
យោងតាមការសាកសួររបស់អ្នកសារព័ត៌មាន ទៅលើមិត្តភ័ក្ររបស់នារីរងគ្រោះនៅកន្លែងកើតហេតុ បានឲ្យដឹងថា ជនដៃដល់ និងជនរងគ្រោះតែងតែឈ្លោះប្រកែកគ្នាជារឿយៗ ព្រោះប្រច័ណ្ឌនារីរងគ្រោះដែលមានសម្រស់ស្អាត។ យ៉ាងណាមិញ រហូតមកដល់ពេលនេះ សមត្ថកិច្ចកំពុងធ្វើកោសល្យវិច្ច័យទៅលើសាកសពរបស់នារីរងគ្រោះផងដែរ៕

(ភ្នំពេញ)៖ ក្រោយសវនាការប្រព្រឹត្តទៅពេញមួយរសៀលថ្ងៃទី៣ ខែកញ្ញា ឆ្នាំ២០២០នេះ តុលាការបានសម្រេចទុកពេល៣ថ្ងៃ ឲ្យភាគីក្រុមជាប់ពន្ធនាគារប្តឹងជំទាស់ ពាក់ព័ន្ធជាមួយ លោក ស ថាវី អនុរដ្ឋលេខាធិការក្រសួងការពារជាតិ រឿងលួចលក់ដីធ្លីនៅសង្កាត់សំរោង ខណ្ឌព្រែកព្នៅ រាជធានីភ្នំពេញ។
ក្នុងសវនការដែលមាន លោក សេង លាង ចៅក្រមជំនុំជម្រះសាលាដំបូងរាជធានីភ្នំពេញ ដោយមានលោក សាយ ណូរ៉ា ជាតំណាងអយ្យការ បានប្រកាសសម្រេចនូវចំណុចចំនួន៣ ដល់ការស្នើសុំពីក្រុមមេធាវីរបស់ជនត្រូវចោទទាំង៤នាក់ ក្នុងសំណុំរឿង លួចលក់អចលនវត្ថុដែលមិនមែនជារបស់ខ្លួន នៅភូមិសំរោងត្បូង សង្កាត់សំរោង ខណ្ឌព្រែកព្នៅ រួមមាន៖
* ទី១៖ ទទួលយកការស្នើសុំលើបណ្តឹងអញត្ត្តិកម្ម* ទី២៖ ទទួលយកការស្នើរសុំបណ្តឹងបង្អង់បណ្តឹងអាជ្ញារ* ទី៣៖ តុលាការទុកពេល៣ថ្ងៃក្នុងរៀបចំបណ្យឹងទាំងនោះ ដើម្បីតុលាការពិនិត្យនិងបន្តចំណាត់ការនីតិវិធី។
សូមរំលឹកថា នគបាលនាយកដ្ឋានព្រហ្មទណ្ឌ ក្រសួងមហាផ្ទៃ បានចាប់ខ្លួនឈ្មោះ ម៉ាត់ ឌី នៅព្រឹកថ្ងៃទី៨ ខែកក្កដា ឆ្នាំ២០២០ នៅតាមដងផ្លូវ៦០ម៉ែត្រ ក្នុងខណ្ឌមានជ័យ ខណៈជនត្រូវចោទម្នាក់ទៀត ឈ្មោះ អ៊ុក ភក្តី សមត្ថកិច្ចកំពុងតាមស្វែងរកចាប់ខ្លួនជាបន្តទៀត។
លោកឧត្តមសេនីយទោ ប៉ុល រតនា អនុប្រធាននាយកដ្ឋានព្រហ្មទណ្ឌ ក្រសួងមហាផ្ទៃ បានឲ្យអង្គភាពព័ត៌មាន   ដឹងថា ការចាប់ខ្លួនឈ្មោះ ម៉ាត់ ឌី ធ្វើឡើងតាមអំណាចដីការបស់ លោក ពេជ្រ វិជ្ជាធរ ចៅក្រមស៊ើបសួរនៃសាលាដំបូងរាជាធានីភ្នំពេញ ក្នុងសំណុំរឿង លួចលក់អចលនវត្ថុដែលមិនមែនជារបស់ខ្លួន» នៅភូមិសំរោងត្បូង សង្កាត់សំរោង ខណ្ឌព្រែកព្នៅ រាជធានីភ្នំពេញ តាមបញ្ញត្តិមាត្រា២៥៥ នៃច្បាប់ភូមិបាល។
លោកឧត្តមសេនីយទោ ប៉ុល រតនា បានបញ្ជាក់បន្ថែមទៀតថា នៅមានជនត្រូវចោទម្នាក់ទៀត ដែលកម្លាំងសមត្ថកិច្ចរបស់លោកកំពុងស្វែងរកចាប់ខ្លួន តាមអំណាចដីការបស់តុលាការ គឺឈ្មោះ អ៊ុក ភក្តី។
កាលពីព្រឹកថ្ងៃទី២៩ ខែមិថុនា ឆ្នាំ២០២០ លោក ស ថាវី អតីតអភិបាលខេត្តឧត្តរមានជ័យ បានបង្ហាញខ្លួននៅសាលាដំបូងរាជធានីភ្នំពេញ តាមកោះហៅរបស់តុលាការ ខណៈមនុស្សដែលពាក់ពន្ធ័ក្នុងសំណុំរឿងនេះ ត្រូវបានចៅក្រមស៊ើបសួរ ចេញដីការបង្គាប់ឲ្យសមត្ថកិច្ចតាមចាប់ខ្លួន។
លោក សាយ ណូរ៉ា ព្រះរាជអាជ្ញារងអមសាលាដំបូងរាជធានីភ្នំពេញ បានប្រាប់អង្គភាពព័ត៌មាន   យ៉ាងដូច្នេះថា លោកបានអញ្ជើញឈ្មោះ ស ថាវី អនុរដ្ឋលេខាធិការ ក្រសួងការពារជាតិ មកសួរនាំសំណុំរឿងបន្ថែមនទៀតជាច្រើន ក្នុងនោះក៏មានរឿងបញ្ហាជាប់ពាក់ព័ន្ធដីធ្លីជាច្រើន ព្រមទាំងនៅខណ្ឌព្រែកព្នៅផងដែរ។
ពាក់ក្រុមជនត្រូវចោទនេះដែរ លោក ស ថាវី អតីតអភិបាលខេត្តឧត្តរមានជ័យ ត្រូវបានតំណាងអយ្យការចោទប្រកាន់ពីបទ «ផ្តើមគំនិតក្នុងអំពើលួចលក់អចលនវត្ថុ ដែលមិនមែនជារបស់ខ្លួន»។ ចំណែកបក្ខពួកផ្សេងទៀតដែលក្នុងនោះមាន៧នាក់ ត្រូវបានគេស្គាល់ឈ្មោះ ត្រូវបានចោទប្រកាន់ពីបទលួចលក់អចលនវត្ថុដែលមិនមែនជារបស់ខ្លួន។ នេះបើតាម លោក គុជ គឹមឡុង អ្នកនាំពាក្យស្ថាប័នអយ្យការ អមសាលាដំបូងរាជធានីភ្នំពេញ។
ដីការបស់ព្រះរាជអាជ្ញា សយ ណូរ៉ា បានសម្រេចចោទប្រកាន់បើកការស៊ើបសួរលើមនុស្សចំនួន ដូចខាងក្រោម៖
*ទី១៖ លោក ស ថាវី អាយុ៥៣ឆ្នាំ (ក្រៅឃុំ)*ទី២៖ លោក ឡុង ដារ៉ា ហៅ ណាង (ឃុំខ្លួន)*ទី៣៖ លោក ប៉ូច ថេន អាយុ៥២ឆ្នាំ (ឃុំខ្លួន)*ទី៤៖ លោក ឡូញ រស់ អាយុ៤០ឆ្នាំ (ឃុំខ្លួន)*ទី៥៖ លោក អ៊ុក ភក្តី កើតឆ្នាំ១៩៦៦ (ក្រៅឃុំ)*ទី៦៖ លោក យិន អ៉ិម (ក្រៅឃុំ)*ទី៧៖ លោក ម៉ាត់ ឌី អាយុ៥០ឆ្នាំ (ក្រៅឃុំ)*ទី៨៖ លោកស្រី យស់ ម៉ាលីណា (ក្រៅឃុំ)*ទី៩៖ និង គូកន (ក្រៅឃុំ)៕
(បាត់ដំបង)៖ បន្ទាប់ពីផ្សារណាត់បាត់ដំបង បានបើកឱ្យដំណើរការវិញហើយនោះ នៅថ្ងៃទី៣ ខែកញ្ញា ឆ្នាំ២០២០ រដ្ឋបាលខេត្តបាត់ដំបង ដឹកនាំដោយលោក ណុប ដារ៉ា និងលោក សឿម ប៊ុនរិទ្ធ អភិបាលរងខេត្ត តំណាងលោក ងួន រតនៈ អភិបាលខេត្ត និងសហការី បានចុះពិនិត្យមើលការងារជួសជុល និងកាត់តូបនៅផ្សារណាត់បាត់ដំបង ដែលត្រូវបានភ្លើងឆេះ កាលពីថ្ងៃទី៣០ ខែសីហា ឆ្នាំ២០២០។
ក្រោយពីមានអគ្គិភ័យឆាបឆេះ បណ្ដាលឱ្យតូបចំនួន ៣៣តូប ក្នុងចំណោម ៣៣៥តូប ខូចខាតទាំងស្រុងនោះ ថ្នាក់ដឹកនាំ និងមន្ត្រីពាក់ព័ន្ធនៃខេត្តបាត់ដំបងទាំងអស់ បានខិតខំរៀបចំកន្លែងលក់ដូ ក៏ដូចជាសណ្តាប់ធ្នាប់ ការធ្វើអនាម័យ និងលាងសម្អាត ជួសជុលឡើងវិញ ដើម្បីជាដំណោះស្រាយ ជូនអុំ ពូមីង បងប្អូន ដែលជាអាជីវកររងគ្រោះ ឆាប់បានប្រកបរបររបស់ខ្លួនឡើងវិញ។
ក្នុងឱកាសចុះពិនិត្យមើលការងារកាត់តូបនៅផ្សារណាត់បាត់ដំបង ក្រោយពីបានបើកឱ្យដំណើរការវិញ ហើយនោះ លោក ណុប ដារ៉ា និងលោក សឿម ប៊ុនរិទ្ធ បានជួបសំណេះសំណាល ជាមួយអាជីវករ។ ឆ្លៀតក្នុងឱកាសនេះដែរ លោក ណុប ដារ៉ា ក៏បានម៉ៅផ្លែក្រូច ដោយថវិកាផ្ទាល់ ខ្លួន ចែកជូនអាជីវករ និងបងប្អូនម៉ូតូឌុប ពិសារផងដែរ។
សូមបញ្ជាក់ថា ផ្សារណាត់ ឬផ្សារធំថ្មី នៃខេត្តបាត់ដំបងនេះ ត្រូវបានសាងសង់ឡើងក្នុងឆ្នាំ១៩៣៧ ក្នុងរជ្ជកាលហ្លួងស៊ីសុវត្ថិមុនីវង្ស។ ក្រៅតែពីជាតំបន់ពាណិជ្ជកម្មមួយដ៏សំខាន់ផ្សារណាត់ ក៏ត្រូវបានគេចាត់ទុកថា ជាសំណង់បេតិកភណ្ឌ ដ៏មានតម្លៃមួយនៃខេត្តបាត់ដំបងផងដែរ៕
(ភ្នំពេញ)៖ ព្រះករុណា ព្រះបាទ សម្តេចព្រះ បរមនាថ នរោត្តម សីហមុនី ព្រះមហាក្សត្រនៃកម្ពុជា បានចេញព្រះរាជក្រឹត្យមួយ ផ្តល់នីតិសម្បទាធ្វើនយោបាយដល់ លោក សុន ឆ័យ អតីតតំណាងរាស្រ្ត នៃអតីតគណបក្សសង្រ្គោះជាតិ រួមទាំងអតីតថ្នាក់ដឹកនាំនៃអតីតគណបក្សនេះ២រូបទៀត គឺលោក តាវ គឹមឈន និងលោកវ៉ា សាម៉ុន ដែលជាអតីតសមាជិកគណៈកម្មាធិការនាយកនៃអតីតបក្សនេះ។ នេះបើតាមព្រះរាជក្រឹត្យ ដែលបណ្តាញព័ត៌មាន   ទទួលបាន។
ព្រះរាជក្រឹត្យនេះ បានធ្វើឡើងនៅថ្ងៃទី០៣ ខែកញ្ញា ឆ្នាំ២០២០នេះ បន្ទាប់ពីមានសំណើទូលថ្វាយរបស់ សម្តេចតេជោ ហ៊ុន សែន នាយករដ្ឋមន្រ្តីនៃកម្ពុជា។
កាលពីថ្ងៃទី២៧ ខែសីហា ឆ្នាំ២០២០ លោក សុន ឆ័យ, លោក តាវ គឹមឈន និងលោកវ៉ា សាម៉ុន បានសរសេរលិខិត ដាច់ដោយឡែកពីគ្នាជូន សម្តេចក្រឡាហោ ម ស ខេង ឧបនាយករដ្ឋមន្រ្តី រដ្ឋមន្រ្តីក្រសួងមហាផ្ទៃ ដើម្បីស្នើសុំនីតិសម្បាទា ធ្វើនយោបាយឡើងវិញ បន្ទាប់ពីជាប់បម្រាមអស់រយៈពេលជិត៣ឆ្នាំ។
តាមរយៈលិខិតនេះ, លោក សុន ឆ័យ បានជម្រាបជូន សម្តេចក្រឡាហោម ស ខេង ថា «ខ្ញុំបាទ សុន ឆ័យ អតីតសមាជិកគណៈកម្មាធិការអចិន្រ្តៃយ៍ ដែលកំពុងស្ថិត នៅក្នុងការហាមឃាត់មិនឱ្យធ្វើសកម្មភាពនយោបាយ សម្រាប់រយៈពេល៥ឆ្នាំ តាមអំនាចសាលដីកាលេខ៣៤០ (ឆ) ករណីគណបក្សសង្រ្គោះជាតិជាតិ ចុះថ្ងៃទី១៦ ខែវិច្ឆិកា ឆ្នាំ២០១៧ របស់តុលាការកំពូល»។
លោកបានបញ្ជាក់បន្តថា «ដោយផ្អែកតាមមាត្រា៤៥ថ្មី (ស្ទួនមួយ) នៃច្បាប់ស្តីពីគណបក្សនយោបាយ ដែលបង្កលក្ខណៈ ឱ្យអ្នកដែលត្រូវហាមឃាត់មិនឱ្យធ្វើសកម្មភាពនយោបាយ អាចទទួលបាននីតិសម្បទាធ្វើនយោបាយឡើងវិញ។ ដូចនេះ ខ្ញុំបាទសមស្នើសុំ សម្តេចក្រឡាហោម ឧបនាយករដ្ឋមន្រ្តី មេតាពិនិត្យតាមនីតិវិធី ដើម្បីផ្តល់នីតិសម្បាទា ធ្វើនយោបាយឡើងវិញដល់រូបខ្ញុំ ដោយក្តីអនុគ្រោះ»។
លោក សុន ឆ័យ រួមទាំងអតីតថ្នាក់ដឹកនាំនៃអតីតគណបក្សសង្រ្គោះជាតិសរុប១១៨នាក់ ត្រូវបានតុលាការកំពូលចេញសាលដីកា សម្រេចផ្អាកមិនឱ្យធ្វើសកម្មភាពនយោបាយរយៈពេល៥ឆ្នាំ កាលពីថ្ងៃទី១៦ ខែវិច្ឆិកា ឆ្នាំ២០១៧ បន្ទាប់ពីកាត់ទោស រំលាយគណបក្សសង្រ្គោះជាតិ ដែលជាប់ពាក់ព័ន្ធនឹងអំពើឃុបឃិតជាមួយបរទេស ដើម្បីផ្តួលរំលំរាជរដ្ឋាភិបាលស្របច្បាប់ ដែលកើតចេញពីការបោះឆ្នោត។
ច្បាប់ស្តីពីវិសោធនកម្មមាត្រា ៤៥ថ្មី (ស្ទួន) នៃច្បាប់ស្តីពីគណបក្សនយោបាយ ដែលជាច្រកតែមួយគត់ក្នុងការបើកផ្លូវឲ្យ អ្នកនយោបាយជាប់បម្រាមធ្វើនយោបាយដោយការសម្រេចរបស់តុលាការ ដើម្បីអាចធ្វើសកម្មភាពនយោបាយរបស់ខ្លួនឡើងវិញនោះ ត្រូវបានព្រះ ករុណា ព្រះបាទ សម្ដេច ព្រះបរមនាថ នរោត្ដម សីហមុនី ព្រះមហាក្សត្រ នៃកម្ពុជា ចេញព្រះរាជក្រម ប្រកាសដាក់ឲ្យប្រើប្រាស់ កាលពីថ្ងៃទី០២ ខែមករា ឆ្នាំ២០១៩។
ដើម្បីបាននីតិសម្បទាឡើងវិញនោះ អ្នកនយោបាយដែលជាប់បម្រាមតុលាការក្នុងការធ្វើនយោបាយ ត្រូវស្នើលិខិតទៅក្រសួងមហាផ្ទៃ ហើយបន្ទាប់ពីពិនិត្យពិច័យ ក្រសួងមហាផ្ទៃនឹងដាក់ស្នើនាយករដ្ឋមន្រ្តី ដើម្បីពិចារណាធ្វើលិខិតទូលថ្វាយព្រះមហាក្សត្រ ឡាយព្រះហស្ថលេខាផ្តល់នីតិសម្បទានយោបាយឡើងវិញ។
កន្លងមកនេះ មានអតីតថ្នាក់ដឹកនាំ នៃអតីតគណបក្សសង្រ្គោះជាតិ ចំនួន១២រូបហើយ ត្រូវបានព្រះមហាក្សត្រ និងប្រមុខរដ្ឋស្តីទី ផ្តល់នីតិសម្បទានយោបាយឡើងវិញ ដែលក្នុងនោះរួមមាន ទី១៖ លោក គង់ គាំ អតីតទីប្រឹក្សាជាន់ខ្ពស់គណបក្សសង្រ្គោះជាតិ ទី២៖ លោក គង់ បូរ៉ា អតីតតំណាងរាស្រ្តគណបក្សសង្រ្គោះជាតិ ទី៣៖ លោក ស៊ីម សុវណ្ណនី និងទី៤៖ លោក រៀល ខេមរិន្ទ ដែលជាអតីតតំណាងរាស្រ្ត នៃអតីតគណបក្សសង្រ្គោះជាតិ, ទី៥៖ លោក អ៊ូ ច័ន្ទរ័ត្ន, ទី៦៖ លោកស្រី ទេព សុទ្ធី, ទី៧៖ លោក កង គឹមហាក់ ទី៨៖ លោក ជីវ កត្តា និង ទី៩៖ លោក ច័ន្ទ សិលា ទី១០៖ លោក សុន ឆ័យ ទី១១៖ លោក តាវ គឹមឈន និងទី១២៖ លោកវ៉ា សាម៉ុន៕


(ភ្នំពេញ)៖ មានករណីឃាតកម្ម បុរសម្នាក់ចាក់សម្លាប់សង្សារខ្លួន ក្នុងវង់ផឹកស៉ី បន្ទាប់មកបុរសជាប្តីអារ.ក សម្លាប់ខ្លួនឯងតាមក្រោយ។ ហេតុការណ៍នេះ បានកើតឡើងនៅព្រលប់ ថ្ងៃទី០៣ ខែកញ្ញា ឆ្នាំ២០២០នេះ ក្នុងបុរី លឹម ឈាងហាក់ ចំការដូង ក្នុងខណ្ឌដង្កោ រាជធានីភ្នំពេញ។
បើតាមប្រភពបឋមពីសមត្ថកិច្ច បានឲ្យដឹងថា បន្ទាប់ពីចាក់សម្លាប់ប្រពន្ធភ្លាម បុរសជាបន្តីបានអារ.ក សម្លាប់ខ្លួនឯង ប៉ុន្តែគ្រាន់តែដាច់បំពង់ក មិនទាន់ស្លាប់ទេ ហើយក៏ត្រូវបានបញ្ជូនទៅកាន់មន្ទីរពេទ្យដែរ។ សមត្ថកិច្ចបន្ថែមថា មូលហេតុនេះឃាតកម្មនេះ អាចបណ្តាលមកពីរឿងប្រច័ណ្ឌ។
ព័ត៌មានលម្អិត   នឹងផ្សាយជូនតាមក្រោយ៕
(ភ្នំពេញ)៖ យុទ្ធនាការ «ទឹកចិត្តកម្ពុជា» ដែលចែកទឹកបរិសុទ្ធ កម្ពុជា ដល់ប៉ូលិសចរាចរណ៍ទូទាំងប្រទេស តាំងពីដើមខែសីហាមក ទទួលបានការសាទរពីសាធារណជន។
«ទឹកចិត្តកម្ពុជា» ជាយុទ្ធនាការដែលផ្តួចផ្តើមឡើងដោយទឹកបរិសុទ្ធ កម្ពុជា ក្នុងគោលបំណងចូលរួមបរិច្ចាគត្រឡប់ទៅសង្គមវិញ ក្រោយមើលឃើញថា មន្រ្តីនគរបាលតែងធ្វើការយ៉ាងសស្រាក់សស្រាំមិនថាថ្ងៃយប់ ដូច្នេះត្រូវធ្វើអ្វីដើម្បីតបស្នងសងគុណដល់ពួកគាត់វិញ។
ម្ល៉ោះហើយ ក្រុមហ៊ុនផលិតទឹកបរិសុទ្ធ កម្ពុជា ក៏ឧបត្ថម្ភទឹកបរិសុទ្ធ កម្ពុជា និងទឹកផ្លែឈើជាង២ម៉ឺនកេសដល់មន្រ្តីនគរបាលចម្រុះ។
«ទឹកចិត្តកម្ពុជា» នឹងចែកជូនទឹកពិសាបរិសុទ្ធកម្ពុជា និង ទឹកផ្លែឈើ រៀងរាល់ខែទៅដល់នគរបាលចម្រុះទូទាំងប្រទេស ចាប់ពីខែសីហា ដល់ដំណាច់ឆ្នាំ២០២០។
កន្លងមក ទឹកបរិសុទ្ធ កម្ពុជា បានផ្តល់ជូនផលិតផល និងជំនួយសប្បុរសធម៌ដល់មន្រី្តនគរបាល និង មន្ទីរពេទ្យនានាផងដែរ។ ការជួយគ្នាទៅវិញទៅមកជាស្មារតីទទួលខុសត្រូវ និងចក្ខុវិស័យមួយរបស់ផលិតផលទឹកបរិសុទ្ធ កម្ពុជា។
គួរបញ្ជាក់ថា ផលិតផលទឹកបរិសុទ្ធ កម្ពុជា ជាផលិតផលមួយក្នុងចំណោមផលិតផលជាច្រើនមានដូចជា ស្រាបៀរ កម្ពុជា ភេសជ្ជៈប៉ូវកម្លាំងវើក  ទឹកក្រូចអាយស៍  ស្រាបៀរ គូដូ  របស់ក្រុមហ៊ុន ខ្មែរ ប៊ែវើរីជីស៕
(ភ្នំពេញ)៖ នៅវេលាម៉ោង០៣និង៣៨នាទីទៀបភ្លឺថ្ងៃទី១ ឈានចូលថ្ងៃទី០២ ខែកញ្ញា ឆ្នាំ២០២០ មានជនមិនស្គាល់អត្តសញ្ញាណចំនួន០២នាក់ បានជិះម៉ូតូ០១គ្រឿងមិនស្គាល់ម៉ាក ធ្វើសកម្មភាពបាញ់ចំនួន០៤គ្រាប់ នៅចំនុចហាង ស៊ីកណេតឈ័រ ផ្ទះលេខ៩ ផ្លូវ៥២៨កែង២៨៧ សង្កាត់បឹងកក់១ ខណ្ឌទួលគោក រាជធានីភ្នំពេញ រួចគេចខ្លួនបាត់។
ក្រោយពេលកើតតហេតុភ្លាមៗ កម្លាំងជំនាញការិយាល័យស្រាវជ្រាវបទល្មើសព្រហ្មទណ្ឌ កងរាជអាវុធហត្ថ រាជធានីភ្នំពេញ និងកម្លាំងជំនាញនៃមូលដ្ឋានកងរាជអាវុធហត្ថ ខណ្ឌទួលគោក បានសហការស្រាវជ្រាវ កំណត់មុខសញ្ញាជនដៃដល់ រហូតមកដល់ថ្ងៃទី៣ ខែកញ្ញា ឆ្នាំ២០២០ បានធ្វើការចាប់ខ្លួនជនសង្ស័យលើករណីផ្ទុះអាវុធខាងលើចំនួន០២នាក់៖ 
១៖ ឈ្មោះ តាំង ស្រេងហុក ភេទប្រុស អាយុ២៤ឆ្នាំ មុខរបរមិនពិតប្រាកដ សព្វថ្ងៃស្នាក់នៅភូមិដើមម៉ាកក្លឿរ សង្កាត់ច្បារអំពៅ១ ខណ្ឌច្បារអំពៅ (អ្នកបាញ់ និងជាម្ចាស់អាវុធ )២៖ ឈួន ស៊ី ថាណារ័ត្ន ភេទប្រុសអាយុ២៣ឆ្នាំ មុខរបរអ្នកនាំភ្ញៀវ ជិតកោះពេជ្រ មានទីលំនៅភូមិដំណាក់២ ខណ្ឌមានជ័យ រាជធានីភ្នំពេញ (អ្នកបើកម៉ូតូ) និងចាប់យកវត្ថុតាងរួមមាន ម៉ូតូ០១គ្រឿង ម៉ាក  ស្លាកលេខ ភ្នំពេញ 1-3838 ជាមធ្យោបាយជិះធ្វើសកម្មភាព។
តាមរបាយការណ៍ស្ដាប់ចំឡើយរបស់អាវុធហត្ថភ្នំពេញ ជនសង្ស័យឈ្មោះ តាំង ស្រេងហុក បានសារភាពថា ដើមចមដែលនាំឲ្យមានការផ្ទុះអាវុធនេះឡើង គឺដោយសារខ្លួនខឹងនឹង ម្ចាស់ហាងស៊ីកណេឈ័រ ដែលបានដេញក្រុមខ្លួន ចេញពីហាង រឿងដកកាំភ្លើងដាក់លើតុផឹកស៊ី។ ក្រោយពេលពួកគេគិតលុយបែកគ្នាអស់ហើយ តែដោយមិនអស់ចិត្តជនសង្ស័យ តាំង ស្រេងហុក ក៏បបួលមិត្តភក្ដិឈ្មោះ ឈួន ស៊ីថាណារ័ត្ន មកហាងស៊ីណេតឈ័រវិញ ដោយឲ្យ ណារ័ត្ន ជាអ្នកបើកម៉ូតូ មកដល់មុខហាង ឈ្មោះ តាំង ស្រេងហុក ក៏ដកអាវុធបាញ់ចំនួន៤គ្រាប់ ទៅលើផ្លាកហាង ដើម្បីបន្ថយកំហឹង ដែលម្ចាស់មើលងាយនិងដេញក្រុមខ្លួនចេញពីហាង។
ជនសង្ស័យឈ្មោះ តាំង ស្រេងហុក បានបញ្ជាក់បន្ថែមថា អាវុធរបស់ខ្លួនគឺម៉ាកកា៥៩ តែប្រើគ្រាប់ឆ្នៃឡុក មានតែ០៥គ្រាប់ប៉ុណ្ណោះ, អាវុធនេះខ្លួនបានទិញនៅប៉ោយប៉ែត រយ:ពេលជាង១ឆ្នាំហើយ។
ក្រោយធ្វើសកម្មភាពបាញ់រួច ដោយមានការភិតភ័យខ្លួនក៏បានយកអាវុធនោះ ទៅទម្លាក់ចូលក្នុងទន្លេនៅគល់ស្ពានច្បារអំពៅ ខាងកើតបាត់ទៅហើយ ។
បច្ចុប្បន្នជនសង្ស័យទាំង០២ កំពុងត្រូវបានអាវុធហត្ថរាជធានីភ្នំពេញ កសាងសំណុំរឿងបញ្ជូនទៅតុលាការ ដើម្បីចាត់ការតាមច្បាប់៕

(ភ្នំពេញ)៖ ព្រះករុណា ព្រះបាទសម្តេច ព្រះបរមនាថ នរោត្តម សីហមុនី ព្រះមហាក្សត្រនៃកម្ពុជា បានចេញព្រះរាជក្រឹត្យ ត្រាស់បង្គាប់តែងតាំង និងផ្តល់ឋានៈ ដល់មន្ត្រីជាន់ខ្ពស់ក្រសួងសេដ្ឋកិច្ច និងហិរញ្ញវត្ថុ ចំនួន២រូប។
ព្រះរាជក្រឹត្យដែលបណ្តាញព័ត៌មាន   ទទួលបាននៅយប់ថ្ងៃទី០៣ ខែកញ្ញា ឆ្នាំ២០២០នេះ បានឲ្យដឹងថា មន្ត្រីជាន់ខ្ពស់ក្រសួងសេដ្ឋកិច្ច និងហិរញ្ញវត្ថុ២រូបដែលត្រូវតែងតាំង និងផ្តល់ឋានៈមាន៖
១៖ លោក កៅ ថាច ជាប្រតិភូរាជរដ្ឋាភិបាល ទទួលបន្ទុកជាអគ្គនាយកធនាគារអភិវឌ្ឍន៍ជនបទ និងកសិកម្ម មានឋានៈស្មើអនុរដ្ឋលេខាធិការ២៖ លោក ហុង សុហួរ ប្រតិភូរាជរដ្ឋាភិបាល ទទួលបន្ទុកជាអគ្គនាយកក្រុមហ៊ុនផ្សារមូលបត្រកម្ពុជា មានឋានៈស្មើអនុរដ្ឋលេខាធិការ៕
ខាងក្រោមនេះជាព្រះរាជក្រឹត្យរបស់ព្រះមហាក្សត្រ៖
(ភ្នំពេញ)៖ នៅថ្ងៃទី០៣ ខែកញ្ញា ឆ្នាំ២០២០នេះ នគរបាលចរាចរណ៍ទូទាំងប្រទេសកម្ពុជា បានត្រួតពិនិត្យនិងផាកពិន័យលើយានយន្តសរុបចំនួន ៧៣១គ្រឿងទៀត ក្នុងនោះមានម៉ូតូ ៤៩៦គ្រឿង និងរថយន្ត ២៣៥គ្រឿង។ នេះបើតាមការបញ្ជាក់របស់ឧត្តមសេនីយ៍ឯក ឆាយ គឹមខឿន អគ្គស្នងការរង និងជាអ្នកនាំពាក្យ នៃអគ្គស្នងការដ្ឋាននគរបាលជាតិ ប្រាប់បណ្តាញព័ត៌មាន  ។
បើតាមអ្នកនាំពាក្យអគ្គស្នងការ, រយៈពេល១២៦ថ្ងៃ នៃការរឹតបន្ដឹងច្បាប់ចរាចរណ៍ផ្លូវគោក ដោយបង្កើនប្រាក់ពិន័យ តាមអនុក្រឹត្យលេខ៤៩ ពោលគឺថ្ងៃទី០១ ខែឧសភា ដល់ថ្ងៃទី០៣ ខែកញ្ញា ឆ្នាំ២០២០ នគរបាលចរាចរណ៍ទូទាំងប្រទេស បានត្រួតពិនិត្យ និងផាកពិន័យយានយន្តសរុបចំនួន ១៥៩១១៨គ្រឿង ក្នុងនោះមានម៉ូតូ ១១៨០៧៩គ្រឿង និងរថយន្តគ្រប់ប្រភេទ ៤១០៣៩គ្រឿង។
បទល្មើសដែលត្រូវបានកត់សម្គាល់សម្រាប់ម៉ូតូ គឺភាគច្រើនអត់មួក ល្មើសសញ្ញា អត់ស្លាកលេខ និងស្រវឹង។ ដោយឡែកបទល្មើសសម្រាប់រថយន្ត គឺភាគច្រើនលើសល្បឿន លើសចំណុះ អត់ខ្សែក្រវាត់ ល្មើសសញ្ញា អត់ស្លាកលេខ ដឹកលើសទម្ងន់ អត់បណ្ណបើកបរ ប្រើប្រាស់ទូរស័ព្ទជាដើម។
ឧត្តមសេនីយ៍ឯក ឆាយ គឹមខឿន បានបន្តថា រយៈពេល ១២៦ថ្ងៃមកនេះ ការអនុវត្តតាមអនុក្រឹត្យថ្មី ក្នុងការផាកពិន័យយានយន្តល្មើស បានដំណើរការទៅយ៉ាងល្អប្រសើរ។ លោកបានថ្លែងអំណរគុណ និងកោតសរសើរដល់ជនរួមជាតិ ជាអ្នកប្រើប្រាស់ផ្លូវទាំងអស់ ដែលបានចូលរួមគោរពច្បាប់ចរាចរណ៍យ៉ាងល្អប្រសើរ រយៈពេលកន្លងមកនេះ ជាពិសេសកោតសរសើរ និងអរគុណ ដល់នគរបាលចរាចរណ៍ ដែលបានលះបង់ និងខិតខំប្រឹងប្រែងជំរុញការរឹតបន្តឹងចរាចរណ៍ ប្រកបដោយស្មារតីទទួលខុសត្រូវខ្ពស់បំផុត។
សូមបញ្ជាក់ថា សម្រាប់ថ្ងៃទី០៣ ខែកញ្ញា ឆ្នាំ២០២០នេះ គ្រោះថ្នាក់ចរាចរណ៍នៅទូទាំងប្រទេសកម្ពុជា ក៏បានកើតឡើងចំនួន ២០លើក ក្នុងនោះស្លាប់ ១០នាក់ របួស ៤៨នាក់ (របួសធ្ងន់ ២២នាក់)៕
(ព្រះសីហនុ)៖ នៅរសៀលថ្ងៃទី០៣ ខែកញ្ញា ឆ្នាំ២០២០ លោក កើត រិទ្ធ រដ្ឋមន្ត្រីក្រសួងយុត្តិធម៌ បានអញ្ជើញជាអធិបតី ក្នុងពិធីប្រកាសដាក់ឱ្យដំណើរការសាលាឧទ្ធរណ៍ព្រះសីហនុ និងពិធីប្រកាសចូលកាន់មុខតំណែងប្រធានសាលាឧទ្ធរណ៍ព្រះសីហនុ អគ្គព្រះរាជអាជ្ញានៃមហាអយ្យការអមសាលាឧទ្ធរណ៍ព្រះសីហនុ និងអគ្គលេខាធិការនៃអគ្គលេខាធិការដ្ឋានរដ្ឋបាលសាលាឧទ្ធរណ៍ព្រះសីហនុ។
ពិធីនេះក៏មានការអញ្ជើញចូលរួមពី សមាជិកឧត្តមក្រុមប្រឹក្សានៃអង្គចៅក្រម, លោកស្រី ចាន់ សុទ្ធាវី រដ្ឋលេខាធិការប្រចាំការ និងរដ្ឋលេខាធិការ និងអនុរដ្ឋលេខាធិការនៃក្រសួងយុត្តិធម៌, លោក ជាម ហ៉ីម ប្រធានក្រុមប្រឹក្សាខេត្តព្រះសីហនុ, លោក គួច ចំរើន អភិបាលខេត្តព្រះសីហនុ, លោក ជាវ តាយ អភិបាលខេត្តកំពត, លោក ទូ សាវុធ អភិបាលរងខេត្តកោះកុង, លោក ងិន ងិនដា អភិបាលរងខេត្តកែប, សមាជិកឧត្តមក្រុមប្រឹក្សានៃអង្គចៅក្រម រួមជាមួយនឹងចៅក្រម ព្រះរាជអាជ្ញា មន្រ្តីតុលាការ មន្រ្តីរាជការ និងកងកម្លាំងប្រដាប់អាវុធ សរុបចំនួនប្រមាណ ២០០នាក់។
ថ្លែងក្នុងពិធីនេះ លោក កើត រិទ្ធ បានសំដែងនូវការអបអរសាទរចំពោះការប្រកាសដាក់ឱ្យដំណើការសាលាឧទ្ធរណ៍ព្រះសីហនុ និងការចូលកាន់មុខតំណែងជាផ្លូវការរបស់លោក សុខ កល្យាណ ដែលត្រូវបានតែងតាំងជាប្រធានសាលាឧទ្ធរណ៍ព្រះសីហនុ, លោក សរ យសថាវរៈ ដែលត្រូវបានតែងតាំងជាអគ្គព្រះរាជអាជ្ញានៃមហាអយ្យការអមសាលាឧទ្ធរណ៍ព្រះសីហនុ និងលោក លឹម ស៉ីណាត ដែលត្រូវបានតែងតាំងជាអគ្គលេខាធិការនៃអគ្គលេខាធិការដ្ឋានរដ្ឋបាលសាលាឧទ្ធរណ៍ព្រះសីហនុ។
លោករដ្ឋមន្រ្តី បានបញ្ជាក់ថា «សាលាឧទ្ធរណ៍ព្រះសីហនុ ក៏ដូចជាសាលាឧទ្ធរណ៍តំបន់ពីរផ្សេងទៀត គឺសាលាឧទ្ធរណ៍ត្បូងឃ្មុំ និងសាលាឧទ្ធរណ៍បាត់ដំបង ត្រូវបានបង្កើត និងដាក់ឱ្យដំណើរការជាប្រវត្តិសាស្រ្តនៅក្នុងប្រព័ន្ធយុត្តិធម៌កម្ពុជា ស្របតាមទិសដៅនៃកម្មវិធីកំណែទម្រង់ច្បាប់ និងវិស័យយុត្តិធម៌ ដើម្បីបង្ខិតសេវាយុត្តិធម៌ឱ្យកាន់តែខិតជិតប្រជាពលរដ្ឋ ក៏ដូចជាជួយកាត់បន្ថយការកកស្ទះសំណុំរឿង ដែលត្រូវប្រមូលផ្តុំនៅសាលាឧទ្ធរណ៍ភ្នំពេញតែមួយ ហើយការបង្កើតសាលាឧទ្ធរណ៍ព្រះសីហនុ នឹងផ្តល់ភាពងាយស្រួលដល់ប្រជាពលរដ្ឋដែលរស់នៅក្នុងដែនដីខេត្តព្រះសីហនុ ខេត្តកោះកុង ខេត្តកំពត និងខេត្តកែប ដោយអាចជួយកាត់បន្ថយការចំណាយពេលវេលា និងថវិកាក្នុងការធ្វើដំណើរពីបណ្តាខេត្តជាប់មាត់សមុទ្រទាំង៤ ខាងលើមកកាន់រាជធានីភ្នំពេញ»។
ទន្ទឹមនឹងការលើកកម្ពស់ការផ្តល់សេវាយុត្តិធម៌ឱ្យមានភាពងាយស្រួល ឆាប់រហ័ស និងកាន់តែខិតជិតប្រជាពលរដ្ឋ ជាទិសដៅបន្ត ក្រសួងយុត្តិធម៌ ក្នុងនាមជាសេនាធិការឱ្យរាជរដ្ឋាភិបាលនឹងបន្តខិតខំអនុវត្តកម្មវិធីកំណែទម្រង់ច្បាប់ និងវិស័យយុត្តិធម៌ ស្របតាមកម្មវិធីនយោបាយ និងយុទ្ធសាស្រ្តចតុកោណដំណាក់កាលទី៤ របស់រាជរដ្ឋាភិបាល នីតិកាលទី៦នៃរដ្ឋសភា សំដៅលើកកម្ពស់គុណភាពនៃការកាត់ក្តីឱ្យបានត្រឹមត្រូវ និងយុតិ្តធម៌ និងស្អាតស្អំ ក្នុងគោលបំណង ដើម្បីបង្កើនជំនឿទុកចិត្តពីសាធារណជនមកលើប្រព័ន្ធយុត្តិធម៌កម្ពុជា លើកកម្ពស់សេចក្តីថ្លៃថ្នូរ និងកេរ្តិ៍ឈ្មោះរបស់ចៅក្រម ព្រះរាជអាជ្ញា និងមន្រ្តីតុលាការទាំងអស់។
ឆ្លៀតក្នុងឱកាសនេះ លោករដ្ឋមន្ត្រី បានផ្តល់ការណែនាំ និងផ្តាំផ្ញើដល់ប្រធានសាលាឧទ្ធរណ៍ព្រះសីហនុ, អគ្គព្រះរាជអាជ្ញានៃមហាអយ្យការអមសាលាឧទ្ធរណ៍ព្រះសីហនុ, អគ្គលេខាធិការនៃអគ្គលេខាធិការដ្ឋានរដ្ឋបាលសាលាឧទ្ធរណ៍ព្រះសីហនុ ព្រមទាំងចៅក្រម អគ្គព្រះរាជអាជ្ញារង ព្រះរាជអាជ្ញា ក្រឡាបញ្ជី អាជ្ញាសាលា និងមន្រ្តីរាជការទាំងអស់នៃសាលាឧទ្ធរណ៍ព្រះសីហនុ និងមហាអយ្យការអមសាលាឧទ្ធរណ៍ព្រះសីហនុ ក៏ដូចជានៅតាមសាលាជម្រះក្តីផ្សេងទៀតនៅទូទាំងប្រទេស ត្រូវខិតខំយកចិត្តទុកដាក់ពិនិត្យ និងដោះស្រាយសំណុំរឿងឱ្យបានលឿន ត្រឹមត្រូវ យុត្តិធម៌ ប្រកបដោយឆន្ទៈ និងស្មារតីទទួលខុសត្រូវខ្ពស់ ចៀសវាងកុំឱ្យមានការបញ្ហាកកស្ទះសំណុំរឿង ដែលសិ្ថតក្នុងដែនសមត្ថកិច្ចរបស់ខ្លួន ស្របទៅតាមគោលដៅ ដែលក្រសួងយុតិ្តធម៌បាននិងកំពុងអនុវត្តយ៉ាងសកម្ម នូវយុទ្ធនាការដោះស្រាយការកកស្ទះសំណុំរឿង នៅតាមសាលាដំបូងរាជធានី-ខេត្ត៕

(ភ្នំពេញ)៖ លោកឧត្តមសេនីយ៍ឯក រ័ត្ន ស្រ៊ាង មេបញ្ជាការរងកងរាជអាវុធហត្ថលើផ្ទៃប្រទេស និងជាមេបញ្ជាការកងរាជអាវុធហត្ថរាជធានីភ្នំពេញ នៅព្រឹកថ្ងៃទី០៣ ខែកញ្ញា ឆ្នាំ២០២០នេះ បានដឹកនាំកិច្ចប្រជុំត្រួតពិនិត្យការអនុវត្តតួនាទីភារកិច្ច កងរាជអាវុធហត្ថ ប្រចាំខែសីហា និងទិសដៅ ខែកញ្ញា ឆ្នាំ២០២០។
កិច្ចប្រជុំនេះ មានចូលរួមពីមេបញ្ជាការរង នាយរងសេនាធិការដ្ឋាន ប្រធានមន្ទីរស្តីទី នាយការិយាល័យ លោកមេបញ្ជាការ មូលដ្ឋានអាវុធហត្ថខណ្ឌទាំង១៤ និងសមាជិកអាវុធហត្ថជាច្រើនរូបទៀត។
ឆ្លៀតឱកាសនោះ លោកឧត្តមសេនីយ៍ឯក រ័ត្ន ស្រ៊ាង បានណែនាំដល់នាយ នាយរងអាវុធហត្ថ ត្រូវតែប្រកាន់ភ្ជាប់នូវវិន័យ សណ្តាប់ធ្នាប់ឲ្យបានល្អ និងបង្កើនកិច្ចការពារសុវត្ថិភាព សន្តិសុខ សណ្តាប់ធ្នាប់សាធារណៈ របៀបរៀបរយ និងរួមចំណែកសម្រួលចរាចរណ៍ឲ្យបានល្អប្រសើរ ដើម្បីបង្កលក្ខណៈងាយស្រួល ជូនដល់ប្រជាពលរដ្ឋក្នុងឱកាសពិធីបុណ្យភ្ជុំបិណ្ឌ ដែលជាពិធីបុណ្យប្រពៃណីជាតិរបស់ខ្មែរ ដែលមានតាំងពីបុរាណកាលមក ហើយក៏ដូចជាការពារសុវត្ថិភាពជូន ថ្នាក់ដឹកនាំជាតិ អន្តរជាតិផងដែរ។
លោកឧត្តមសេនីយ៍ឯក រ័ត្ន ស្រ៊ាង ក៏បានក្រើនរំលឹកជារឿយៗ ស្តីពីការបង្ការ និងទប់ស្កាត់រលកទីពីរ នៃជំងឺឆ្លងកូវីដ-១៩ ដល់កម្លាំងក្រោមឱវាទទាំងអស់ ឲ្យអនុវត្តយ៉ាងខ្ជាប់ខ្ជួន ដោយផ្តើមចេញពីការថែរក្សាអនាម័យផ្ទាល់ខ្លួន អនាម័យជុំវិញអង្គភាព អនាម័យតាមគ្រួសារអាវុធហត្ថនីមួយៗ ដូចជាពាក់ម៉ាស់ ឧស្សាហ៍លាងដៃនឹងសាប៊ូ អាល់កុល ឬជែល រក្សាគន្លាតសុវត្ថិភាពបុគ្គល សង្គម និងចាត់វិធានការប្រុងប្រយ័ត្នផ្សេងៗ។
ដោយឡែក ក្នុងពេលចូលរួមពិធីដែលមានអ្នកចូលរួមច្រើន ដូចជាក្នុងពិធីបុណ្យភ្ជុំបិណ្ឌនេះជាដើម ដើម្បីឆ្លើយតបតាមសេចក្តីណែនាំ របស់ក្រសួងសុខាភិបាល ក៏ដូចជា អនុសាសន៍ណែនាំរបស់នាយឧត្តមសេនីយ៍ សៅ សុខា អគ្គមេបញ្ជាការរងកងយោធពលខេមរភូមិន្ទ និងជាមេបញ្ជាការកងរាជអាវុធហត្ថលើផ្ទៃប្រទេស ជាពិសេស សេចក្តីអំពាវនាវរបស់ សម្ដេចតេជោ ហ៊ុន សែន នាយករដ្ឋមន្ត្រីនៃកម្ពុជា៕
(តាកែវ)៖ អធិការដ្ឋាននគរបាលស្រុកបាទី នៃស្នងការដ្ឋាននគរបាលខេត្តតាកែវ នៅរសៀលថ្ងៃទី៣ ខែកញ្ញា ឆ្នាំ២០២០នេះ បានទទួលអំណោយជែលលាងដៃ ចំនួន៤០កេស ស្មើនឹង១ពាន់ដប ពីក្រុមហ៊ុនសារ៉ាយ៉ា ខេមបូឌា ខូអិលធីឌី សម្រាប់គាំទ្រប្រយុទ្ធប្រឆាំង ការរីករាលដាលជំងឺកូវីដ-១៩។
លោកវីរៈសេនីយ៍ទោ ឆាយ កែវមុន្នី អធិការនៃអធិការដ្ឋាននគរបាលស្រុកបាទី បានឲ្យដឹងថា ជំនួយមនុស្សធម៌នាពេលនេះ គឺចំពេលវេលាដែលត្រូវការចាំបាច់ ហើយអធិការដ្ឋាននគរបាលបានប្រគល់បន្តទៅទាំង១៥ប៉ុស្តិ៍នគរបាល ក្នុងស្រុកបាទី ដើម្បីឲ្យកងកម្លាំងយកទៅប្រើប្រាស់ការពារការឆ្លងជំងឺកូវីដ-១៩ ក្នុងពេលបំពេញបេសកម្មបម្រើការងារជូនប្រជាពលរដ្ឋនៅតាមទីមូលដ្ឋាន។
លោក សន សុឌៀង តំណាងឲ្យក្រុមហ៊ុនសារ៉ាយ៉ា បានលើកឡើងដែរថា ក្រុមហ៊ុនរបស់លោក តែងតែបានចូលរួមជាបន្តបន្ទាប់ ជាមួយនឹងការការពារ និងទប់ស្កាត់ការឆ្លងជំងឺកូវីដ-១៩ នៅក្នុងប្រទេសកម្ពុជា។ ជាក់ស្តែង ក្រុមហ៊ុនតែងតែឧបត្ថម្ភជាប្រចាំនូវអាល់កុលលាងដៃ ក្នុងពេលដែលក្រុមការងារស្ម័គ្រចិត្តលោក ហ៊ុន ម៉ានី ចុះបំពេញកិច្ចការមនុស្សធម៌នៅទូទាំងប្រទេសកម្ពុជា។
លោកបញ្ជាក់ថា បច្ចុប្បន្នក្រុមហ៊ុនបានត្រៀមជែលលាងដៃចំនួន៨ពាន់កេស ដើម្បីចែកជូនទៅគ្រប់មជ្ឈដ្ឋានទាំងអស់ ហើយសកម្មភាពទាំងនេះមានគោលបំណងសំខាន់របស់ក្រុមហ៊ុន គឺចង់ឲ្យប្រជាជនអាចជៀសផុតពីជំងឺកូវីដ-១៩៕
(ភ្នំពេញ)៖ លោក វេង សាខុន រដ្ឋមន្ដ្រីក្រសួងកសិកម្ម រុក្ខាប្រមាញ់ និងនេសាទ នៅរសៀលថ្ងៃទី០៣ ខែកញ្ញា ឆ្នាំ២០២០នេះ បានទទួលជួបលោក   នាយកការិយាល័យសហប្រតិបត្តិការស្វីស និងភ្នាក់ងារកុងស៊ុលស្វីសប្រចាំកម្ពុជា និងសហការី ក្នុងគោលបំណងសម្តែងការគួរសម និងពិភាក្សាការងារដើម្បីពង្រឹង និងពង្រីកកិច្ចសហប្រតិបត្តិការរវាងប្រទេសទាំងពីរលើវិស័យកសិកម្មនៅកម្ពុជា។
ជាកិច្ចចាប់ផ្តើម លោករដ្ឋមន្ត្រីបានថ្លែងអំណរគុណចំពោះរដ្ឋាភិបាល នៃប្រទេសស្វីស ដែលបាននិងកំពុងផ្តល់កិច្ចសហប្រតិបត្តិការយ៉ាងល្អប្រសើរ ជាមួយកម្ពុជាលើគ្រប់វិស័យ ជាពិសេសវិស័យកសិកម្ម ដោយភាគីស្វីសបានបន្តការអនុវត្តគម្រោង ប្រើប្រាស់ប្រព័ន្ធព័ត៌មានផ្កាយរណបជាមូលដ្ឋាន និងការធានារ៉ាប់រងដំណាំស្រូវក្នុងប្រទេសកម្ពុជា  តាំងពីឆ្នាំ២០១២។
ដោយទទួលបានលទ្ធផលជាផ្លែផ្កា ភាគីស្វីសបានបន្តការអនុវត្តគម្រោងនេះ ជាមួយក្រសួងកសិកម្ម រុក្ខាប្រមាញ់ និងនេសាទ ដែលបច្ចុប្បន្ននេះបានឈានដល់ ជំហានទី៣ ២០១៩-២០២១ ក្នុងគោលបំណងគ្រប់គ្រងគ្រោះធម្មជាតិ ដែលប៉ះពាល់ដល់ផលិតកម្មដំណាំស្រូវ និងស្វែងយល់ព័ត៌មានទិន្នន័យមួយចំនួនទៀត ដូចជាផ្ទៃដីដាំដុះជាក់ស្តែង ពេលវេលាចាប់ផ្តើមរដូវដាំដុះ កម្រិតកំពូលនៃរដូវដាំដុះ ការព្យាករណ៍ទិន្នផលពាក់កណ្តាលរដូវ ការប៉ាន់ស្មានទិន្នផល ពេលប្រមូលផល និងការវាយតម្លៃការបាត់បង់ដោយសារគ្រោះធម្មជាតិ។
រដ្ឋមន្ត្រី វេង សាខុន បានបញ្ជាក់ថា បច្ចេកវិទ្យា និងព័ត៌មានទាំងអស់នេះ គឺមានសារៈសំខាន់ណាស់សម្រាប់មន្ត្រីជំនាញ ក្នុងការផ្តល់ទិន្នន័យ និងព័ត៌មាន ដល់ប្រជាកសិករ ហើយពិតជាស្របតាមផែនការយុទ្ធសាស្ត្រអភិវឌ្ឍន៍វិស័យកសិកម្មរបស់ក្រសួង ក្នុងការជំរុញការអនុវត្តទំនើបកម្មកសិកម្ម យន្តុបនីយកម្មកសិកម្ម ការធ្វើកសិកម្មដែលធុននឹងការប្រែប្រួលអាកាសធាតុ ការធ្វើបច្ចុប្បន្នភាពផែនទីកំណត់តំបន់ដាំដុះ ជាពិសេសលើកកម្ពស់ខ្សែច្រវាក់ ផលិតកម្មកសិកម្ម និងតម្លៃបន្ថែម។
ហេតុនេះ លោករដ្ឋមន្ត្រីបានស្នើដល់ភាគីស្វីស បន្តផ្តល់កិច្ចសហការដល់ក្រសួងលើការងារខាងលើ និងពិនិត្យលទ្ធភាពពង្រឹងសមត្ថភាពមន្ត្រី និងប្រជាកសិករ កសាងហេដ្ឋារចនាសម្ព័ន្ធគាំទ្រ ដូចជាប្រព័ន្ធស្រោចស្រពដើម្បីឆ្លើយតបទៅនឹងបញ្ហាកង្វះទឹក បង្កដោយការប្រែប្រួលអាកាសធាតុ និងជំរុញការសិក្សា ស្រាវជ្រាវ និងផលិតពូជគ្រឹះ ដើម្បីរួមគ្នាអភិវឌ្ឍន៍វិស័យនេះឲ្យកាន់តែរីកចម្រើនថែមមួយកម្រិតទៀត។
លោក   បានសម្តែងនូវសេចក្តីសោមនស្សរីករាយយ៉ាងក្រៃលែង និងអបអរសាទរចំពោះរាជរដ្ឋាភិបាលកម្ពុជា និងក្រសួងដែលបាន និងបន្តអភិវឌ្ឍន៍វិស័យកសិកម្មប្រកបដោយប្រសិទ្ធភាព តាមរយៈការជំរុញផលិតកម្មក្នុងស្រុក ជាពិសេស ក្នុងដំណាក់កាលនៃជំងឺវីរុសកូវីដ-១៩។ លោកក៏ឯកភាព ចំពោះកង្វល់របស់លោករដ្ឋមន្ត្រី ពាក់ព័ន្ធនឹងបញ្ហាកង្វះទឹក និងកម្ពស់ទឹកនៅទន្លេមេគង្គមានកម្រិតទាបនៅឡើយ ដែលអាចជះឥទ្ធិពលដល់ការងារបង្កបង្កើនផលក្នុងឆ្នាំនេះ។
ហេតុដូច្នេះ ភាគីស្វីសកំពុងធ្វើការពិភាក្សាជាមួយដៃគូអភិវឌ្ឍន៍មួយ ដែលកំពុងប្រតិបត្តិការនៅកម្ពុជាផងដែរ ដើម្បីរៀបចំគម្រោងឧបត្ថម្ភរយៈពេលខ្លី ផ្តោតសំខាន់ទៅលើការកសាងហេដ្ឋារចនាសម្ព័ន្ធគាំទ្រ និងប្រព័ន្ធស្រោចស្រពដល់កសិករ។
មួយវិញទៀត ដោយពិនិត្យឃើញថា កិច្ចសហប្រតិបត្តិការរវាងភាគីទាំងពីរ ក្នុងអនុវត្តគម្រោង  ទទួលបានលទ្ធផលយ៉ាងល្អប្រសើរ ភាគីស្វីស នឹងបន្តកិច្ចសហប្រតិបត្តិការជាមួយក្រសួង ដោយគ្រោងនឹងចុះកិច្ចព្រមព្រៀងលើការអនុវត្តគម្រោងមួយផ្សេងទៀត ដែលជាគម្រោងជំរុញខ្សែច្រវាក់ផលិតកម្ម ដំណាំសាកវប្បកម្ម ហៅថាគម្រោងបន្លែ ផ្លែឈើកម្ពុជា  ជំហានទី៣ ពីខែមករា ឆ្នាំ២០២១ ដល់ខែធ្នូ ឆ្នាំ២០២២។
ក្នុងកិច្ចប្រជុំនេះ ភាគីទាំងពីរក៏បានលើកប្រធានបទមួយចំនួនទៀត មកពិភាក្សាផងដែរ ដូចជាវឌ្ឍនភាព នៃការធ្វើវិសោធនកម្មច្បាប់ជលផល និងច្បាប់ព្រៃឈើផងដែរ៕
(ឧត្ដរមានជ័យ)៖ លោក ប៉ែន កុសល្យ អភិបាលឧត្ដរមានជ័យ និងលោកស្រី រួមជាមួយលោក ស៊ី ប្រាសិទ្ធ ប្រធានក្រុមប្រឹក្សាខេត្ត នៅព្រឹកថ្ងៃទី០៣ ខែកញ្ញា ឆ្នាំ២០២០នេះ បានដឹកនាំមន្ត្រីរាជការក្រោមឱវាទ ចូលរួមក្នុងពិធីកាន់បិណ្ឌវេនទី១ នៅវត្តប្រាសាទរាជាសំរោង ស្ថិតក្នុងសង្កាត់សំរោង ក្រុងសំរោង ខេត្តឧត្ដរមានជ័យ។
ក្នុងពិធីកាន់វេនបិណ្ឌ១នេះ លោក ប៉ែន កុសល្យ និងក្រុមការងារបាននាំយកទេយ្យវត្ថុ និងបច្ច័យមួយចំនួន ប្រគេនព្រះសង្ឃ ព្រមទាំងបានរៀបចំប្រារព្វពិធីបែបសាសនា ដើម្បីឧទ្ទិសកុសលផលបុណ្យជូនដល់បុព្វការីជនទាំងប្រាំពីរសណ្ដាន ដែលបានចែកឋានទៅកាន់បរលោក និងបានបួងសួងសូមឱ្យវត្ថុស័ក្កិសិទ្ធិទាំងពួង​តាមជួយថែរក្សា​ទំនុកបម្រុងចម្រុងចម្រើនដល់មន្ត្រីរាជការ ក៏ដូចជាបងប្អូនប្រជាពលរដ្ឋខ្មែរទាំងអស់ ជាពិសេសតាមជួយថែរក្សាប្រទេសជាតិឱ្យមានសុខសន្តិភាពជានិរន្តរ៍តរៀងទៅ។
ជាមួយគ្នានោះដែរលោក ប៉ែន កុសល្យ ក៏បានថ្លែងប្រាប់ប្រជាពលរដ្ឋពីការរីកចម្រើនរបស់ប្រទេសជាតិ ទាំងវិស័យពុទ្ធចក្រ និងអាណាចក្រ ក្រោមការដឹកនាំដ៏ឈ្លាសវៃ​របស់សម្តេចតេជោ ហ៊ុន សែន នាយករដ្ឋមន្ត្រីនៃកម្ពុជា។ លោកក៏បានអំពាវនាវឱ្យប្រជាពលរដ្ឋ ត្រូវបន្តការពារខ្លួនកុំឱ្យឆ្លងជំងឺកូវីដ១៩ពិសេសត្រូវអនុវត្តន៍ឱ្យបានទៀងទាត់​តាមការណែនាំរបស់ក្រសួងសុខាភិបាល។
សូមបញ្ជាក់ថា ជារៀងរាល់ឆ្នាំនៅក្នុងរដូវនៃពិធីបុណ្យដាក់បិណ្ឌភ្ជុំបិណ្ឌ ប្រជាពុទ្ធបរិស័ទតែង តែរួមគ្នាធ្វើបុណ្យធ្វើទានតាមទីអារាម ដោយមាននាំយកនូវគ្រឿងសក្ការបូជា មានទៀនធូប ផ្កាភ្ញី បូជាចំពោះព្រះពុទ្ធអង្គ និងព្រះរតនត្រ័យ និងទេយ្យទាន មានគ្រឿងឧបភោគ-បរិភោគជាច្រើនមុខ រួមនិងបច្ច័យយកមកប្រគេន ព្រះសង្ឃ និងរាប់បាត្រ បង្សុកូល ដើម្បីធ្វើបុណ្យឧទ្ទិសកុសលដល់បុព្វការីជន ជីដូន ជីតា ញាត្តិការទាំង៧សណ្តាន ដែលបានចែកឋានទៅកាន់បរិលោកខាងមុខ សូមឱ្យមកទទួលនូវផល្លានិសង្ឃ ដែលកូនចៅបានឧទ្ទិស ជូនតាមរយៈព្រះសង្ឃនាបុណ្យកាន់ បិណ្ឌ និងភ្ជុំបិណ្ឌនេះឱ្យបានទៅសោយសុខនៅទីស្ថានបរមសុខគ្រប់ៗជាតិ៕
(ត្បូងឃ្មុំ)៖ លោក គន់ សុភា អភិបារងខេត្តត្បូងឃ្មុំ និងលោកឧកញ៉ា នៅ គន់ និងលោកស្រី សៅ វណ្ណា រួមទាំងពុទ្ធបរិស័ទចំណុះជើងវត្តនៅព្រឹកថ្ងៃទី០៣ ខែកញ្ញា ឆ្នាំ២០២០នេះ បានរួមគ្នាធ្វើពិធីបុណ្យរាប់បាត្រ ឆ្លងវេនបិណ្ឌទី១ នៅវត្តពោធិ៍ជ័យមង្គល ហៅវត្តដំណាក់ចារ ក្នុងឃុំអញ្ចើម ស្រុកត្បូងឃ្មុំ ខេត្តត្បូងឃ្មុំ។
ក្នុងឱកាសនោះ លោក គន់ សុភា បានក្រើនរំលឹកឱ្យប្រជាពលរដ្ឋទំាងអស់មានការប្រុងប្រយ័ត្នក្នុងការធ្វើដំណើររតាមដងផ្លូវ ត្រូវរួមគ្នាគោរពច្បាប់ចរាចរណ៍ មានការយោគ យល់អធ្យាស្រ័យឲ្យគ្នាទៅវិញទៅមក ក្នុងការធ្វើដំណើរដើម្បីសេចក្តីសុខសុវត្ថិភាពទាំងអស់គ្នា ពិសេសរួមគ្នាបង្ការទប់ស្កាត់ ការរីករាលដាលជំងឺកូវីដ១៩ នៅកម្ពុជា ដោយធ្វើតាមការណែនាំរបស់ក្រសួងសុខាភិបាល និងរាជរដ្ឋាភិបាលកម្ពុជា។
ដោយសទ្ធាជ្រះថ្លា លោក គន់ សុភា និងលោកឧកញ៉ា នៅ គន់ និងលោកស្រី សៅ វណ្ណា រួមទាំងញាតិមិត្តបងប្អូនជិតឆ្ងាយ បានរួមគ្នាប្រគេនបច្ច័យដាក់ជើងបិណ្ឌ ទុកកសាងសមិទ្ធិផលជាបន្តក្នុងវត្តដំណាក់ចារនេះចំនួន ៩,៩៩៩,៩៩៩រៀល ប្រគេនព្រះគ្រូចៅអធិការវត្តចំនួន ៤០ម៉ឺននរៀល ព្រះសង្ឃ០៦អង្គ ក្នុង១អង្គ ៦០,០០០រៀល អាចារ្យ៣នាក់ ក្នុងម្នាក់ ៣០,០០០រៀល គណៈកម្មការវត្ត៤នាក់ ក្នុងម្នាក់ ២០,០០០រៀល ជូនចាស់ជរា២០០នាក់ ក្នុងម្នាក់ ១០,០០០រៀល និងកុមារតូចៗ១០០នាក់ ក្នុងម្នាក់ ២,០០០រៀលផងដែរ។
សូមជម្រាបថាពិធីបុណ្យភ្ជុំបិណ្ឌជាពិធីបុណ្យមួយដែលធំជាងគេនៅក្នុងចំណោមពិធីបុណ្យទាំងអស់ចំពោះអ្នកកាន់ព្រះពុទ្ធសាសនា ហើយពិធីបុណ្យនេះមានរយៈពេល ១៥ថ្ងៃដោយចាប់ពីថ្ងៃ ១រោច ដល់ថ្ងៃ១៥រោច ខែភទ្របទ ពិធីបុណ្យនេះត្រូវបានប្រជាពលរដ្ឋខ្មែរ ដែលកាន់ព្រះពុទ្ធសាសនាប្រារព្ធឡើងជារៀងរាល់ឆ្នាំ។
យោងតាមឯកសារកត់ត្រាពីប្រវត្តិបុណ្យរបស់ខ្មែរបង្ហាញថា ការប្រារព្ធពិធីបុណ្យនេះគឺដើម្បីបួងសួងឧទ្ទិសមគ្គផលកុសលផលបុណ្យទៅឲ្យមាតាបិតាញាតិកាទាំង៧ សន្តានដែលបានចែកឋាន ដើម្បីឲ្យពួកគាត់មកទទួលយកកុសលផលបុណ្យទៅកើតក្នុងសុគតិភព ម្យ៉ងទៀតប្រជាពលរដ្ឋខ្មែរមានជំនឿថាអ្នកមានគុណបុព្វការីជន ឬសាច់ញាតិរបស់ពួកគេទាំងអស់ ដែលបានសាងបាបកាលពីនៅមានជីវិតរស់នៅ ហើយពេលចែកឋានទៅមិនដឹងចាប់ជាតិជាអ្វី ឬមានបាបទៅកើតជាប្រេត នឹងឡើងមក ទទួលកុសលផលបុណ្យនេះពីពួកគេផងដែរ នៅពេលពពួកប្រេតទាំងនោះត្រូវបានគេដោះលែងឲ្យមានសេរីភាពរយៈពេល១៥ថ្ងៃក្នុងថ្ងៃកាន់បិណ្ឌ៕
(ភ្នំពេញ)៖ យុទ្ធនាការប្រយុទ្ធប្រឆាំងគ្រឿងញៀនខុសច្បាប់ទូទាំងប្រទេស សម្រាប់ថ្ងៃទី០៣ ខែកញ្ញា ឆ្នាំ២០២០នេះ បានបង្ហាញថា កម្លាំងសមត្ថកិច្ចបានបង្ក្រាប១៣ករណី ក្នុងនោះករណីប្រើប្រាស់៨ករណី និងជួញដូរ៥ករណី ដោយឃាត់ខ្លួនជនសង្ស័យ៣១នាក់។
របាយការណ៍ បានឲ្យដឹងថា លទ្ធផលអនុវត្តច្បាប់ពីថ្ងៃទី០១ ខែមករា ដល់ថ្ងៃទី០៣ ខែកញ្ញា ឆ្នាំ២០២០នេះ កម្លាំងសមត្ថកិច្ច បានបង្ក្រាបចំនួន៧,២៣៨ករណី ឃាត់មនុស្ស១៤,៤៤៣នាក់ (ស្រី៩០៣នាក់)៕
(ភ្នំពេញ)៖ លោក សុខ ចិន្តាសោភា រដ្ឋមន្រ្តីប្រតិភូអមនាយករដ្ឋមន្រ្តី អគ្គលេខាធិការក្រុមប្រឹក្សាអភិវឌ្ឍន៍កម្ពុជា និងលោក ម៉ាសាហ៊ីរ៉ុ មីខាមី ( ) ឯកអគ្គរដ្ឋទូតវិសាមញ្ញ និងពេញសមត្ថភាពនៃប្រទេសជប៉ុនប្រចាំកម្ពុជា នៅរសៀលថ្ងៃទី០៣ ខែកញ្ញា ឆ្នាំ២០២០នេះ បានដឹកនាំកិច្ចប្រជុំលើកទី២០ នៃ គណៈកម្មាធិការចម្រុះកម្ពុជា-ជប៉ុន។
កិច្ចប្រជុំនេះធ្វើឡើងនៅសណ្ឋាគារសូហ្វីតែលភ្នំពេញ ដោយមានការចូលរួមពីតំណាងក្រសួង-ស្ថាប័នពាក់ព័ន្ធនៃរាជរដ្ឋាភិបាល, ទីភ្នាក់ងារសហប្រតិបត្តិការអន្តរជាតិ នៃប្រទេសជប៉ុន (),អង្គការពាណិជ្ជកម្មក្រៅប្រទេសជប៉ុន (), សមាគមធុរកិច្ចជប៉ុននៅកម្ពុជា (), និងតំណាងក្រុមហ៊ុនជប៉ុន ដែលមានប្រតិបត្តិការវិនិយោគ និងធុរកិច្ចនៅកម្ពុជា សរុបប្រមាណ១៥០រូប។
កិច្ចប្រជុំទ្វេភាគីនេះជាកិច្ចប្រជុំលើកទី២០ ដែលត្រូវបានរៀបចំឡើងក្រោមក្របខណ្ឌ នៃកិច្ចព្រមព្រៀងរវាងកម្ពុជា និងជប៉ុន ស្តីពីសេរីភាវូបនីយកម្ម ការជំរុញ និងការការពារវិនិយោគ ដែលបានចុះហត្ថលេខាដោយសម្តេចតេជោ ហ៊ុន សែន នាយករដ្ឋមន្រ្តីនៃកម្ពុជា និងលោក ស៊ីនហ្សូ អាបេ ( ) នាយករដ្ឋមន្រ្តីនៃប្រទេសជប៉ុន កាលពីថ្ងៃទី១៤ ខែមិថុនា ឆ្នាំ២០០៧ ដោយកិច្ចប្រជុំទ្វេភាគីលើកទី១ បានរៀបចំឡើងនាឆ្នាំ២០០៩។
កិច្ចប្រជុំនេះ គឺជាផ្នែកមួយនៃយន្តការថែទាំអ្នកវិនិយោគ ដែលបានផ្ដល់ឱកាសឱ្យអ្នកវិនិយោគជប៉ុន លើកឡើងដោយផ្ទាល់នូវបញ្ហាប្រឈម និងសំណូមពរជូនតំណាងរាជរដ្ឋាភិបាលពិនិត្យ និងរកដំណោះស្រាយ ក្នុងគោលបំណងធ្វើឱ្យប្រសើរឡើងនូវបរិយាកាសវិនិយោគ និងធុរកិច្ចនៅកម្ពុជា។
កិច្ចប្រជុំលើកទី២០នេះ បានផ្តោតការពិភាក្សាលើចំណុចអាទិភាពមួយចំនួនរួមមាន៖ (១) តម្លៃអគ្គិសនី (២) កាតព្វកិច្ចសារពើពន្ធ (៣) បទប្បញ្ញត្តិពាក់ព័ន្ធនឹងការនាំចូលរថយន្ត (៤) វឌ្ឍនភាពនៃការត្រៀមបើកច្រកទ្វារព្រំដែនអន្តរជាតិស្ទឹងបត់ នៅក្រុងប៉ោយប៉ែត និង (៥) ការសម្រួលនីតិវិធីបញ្ចេញទំនិញពីគយ។
លោក សុខ ចិន្តាសោភា បានសម្តែងនូវការសោកស្តាយ ចំពោះការប្រកាសលាលែង ពីតំណែងរបស់នាយករដ្ឋមន្រ្តី ស៊ីនហ្សូ អាបេ កាលពីថ្ងៃទី២៨ ខែសីហា ឆ្នាំ២០២០ កន្លងទៅដោយបញ្ហាសុខភាព តែលោកបានសម្តែងនូវសុទិដ្ឋិនិយមថា នាយករដ្ឋមន្រ្តីថ្មីនឹងបន្តជំរុញទំនាក់ទំនង និងកិច្ចសហប្រតិបត្តិការទ្វេភាគីរវាងកម្ពុជា និងជប៉ុន ក្នុងនាមជាដៃគូយុទ្ធសាស្ត្រឱ្យបានល្អប្រសើរមួយ កម្រិតថែមទៀត។
លោកបានថ្លែងអំណរគុណយ៉ាងជ្រាលជ្រៅ ដល់អ្នកវិនិយោគជប៉ុនដែលតែងតែជឿជាក់ មកលើរាជរដ្ឋាភិបាលកម្ពុជា ក្រោមការដឹកនាំប្រកបដោយគតិបណ្ឌិតរបស់សម្តេចតេជោ ហ៊ុន សែន នាយករដ្ឋមន្រ្តីនៃកម្ពុជា ក្នុងការធានានូវសុខសន្តិភាព ស្ថិរភាពនយោបាយ ដែលជាកត្តាចាំបាច់ ដើម្បីបង្កើតបរិស្ថានវិនិយោគ ដែលមានភាពអំណោយផល។
បន្ថែមលើនេះ លោករដ្ឋមន្រ្តីប្រតិភូបានវាយតម្លៃខ្ពស់ ចំពោះសកម្មភាពវិនិយោគរបស់អ្នកវិនិយោគជប៉ុនទាំងអស់ ជាពិសេសការ វិនិយោគក្នុងវិស័យកម្មន្តសាលមិនមែនវាយនភណ្ឌ ដែលបាននិងកំពុងដើរតួនាទីយ៉ាងសំខាន់ ក្នុងការចូលរួមចំណែកដល់ការធ្វើពិពិធកម្មមូលដ្ឋានសេដ្ឋកិច្ចកម្ពុជា និងការអភិវឌ្ឍធនធានមនុស្ស ស្របតាម គោលនយោបាយអភិវឌ្ឍន៍ វិស័យឧស្សាហកម្មកម្ពុជា ឆ្នាំ២០១៥-២០២៥ ដែលមានចក្ខុវិស័យកែប្រែរចនាសម្ព័ន្ធ ឧស្សាហកម្មកម្ពុជាពីឧស្សាហកម្មអតិពលកម្ម ទៅជាឧស្សាហកម្មផ្អែកលើជំនាញ ឱ្យបានត្រឹមឆ្នាំ២០២៥។
ឆ្លៀតក្នុងឱកាសនេះផងដែរ តាងនាមរាជរដ្ឋាភិបាលនិងប្រជាជនកម្ពុជា លោក សុខ ចិន្តាសោភា ក៏បានថ្លែងអំណរគុណដល់រដ្ឋាភិបាល និងប្រជាជនជប៉ុន ដែលកន្លងមកបានផ្ដល់ការឧបត្ថម្ភសម្ភារបរិក្ខារវេជ្ជសាស្ត្រដល់កម្ពុជា សម្រាប់ប្រយុទ្ធប្រឆាំង និងទប់ស្កាត់ការឆ្លងរាលនៃជំងឺកូវីឌ-១៩។
ដោយទ្បែក លោកបានសម្តែងនូវក្តីសង្ឃឹមថា ក្រុមហ៊ុនអាកាសចរ  នឹងចាប់ផ្តើមការហោះហើរផ្ទាល់ រវាងប្រទេសជប៉ុន និងកម្ពុជាឡើងវិញនាពេលឆាប់ៗខាងមុខ ដែលនឹងជួយជំរុញឱ្យទំហំពាណិជ្ជកម្ម និងវិនិយោគរវាងប្រទេសទាំងពីរមានការកើនឡើង។
ជាការឆ្លើយតប លោក ម៉ាសាហ៊ីរ៉ុ មីខាមី បានកោតសរសើរ និងថ្លែងអំណរគុណដល់ក្រុមប្រឹក្សាអភិវឌ្ឍន៍កម្ពុជា និងក្រសួង ស្ថាប័នពាក់ព័ន្ធទាំងអស់ដែលកន្លងមក បានខិតខំប្រឹងប្រែងប្រកបដោយស្មារតីទទួលខុសត្រូវខ្ពស់ ក្នុងការសម្របសម្រួល និងផ្តល់នូវការឆ្លើយតបប្រកប ដោយភាពទន់ភ្លន់ចំពោះក្ដីកង្វល់ និងសំណូមពររបស់អ្នកវិនិយោគជប៉ុន ដែលសបញ្ជាក់ពីការយកចិត្តទុកដាក់ខ្ពស់ របស់រាជរដ្ឋាភិបាលកម្ពុជា ក្នុងការថែទាំនិងផ្តល់ភាពកក់ក្តៅដល់អ្នកវិនិយោគគ្រប់រូប។
ទន្ទឹមនឹងនេះ លោកមានជំនឿមុតមាំថា ក្រសួង-ស្ថាប័ននៃប្រទេសទាំងពីរ នឹងសម្រេចបាននូវការឯកភាពគ្នាមួយនាពេលឆាប់ៗនេះ ក្នុងការសម្រួលការធ្វើដំណើរឆ្លងដែនរវាងកម្ពុជា-ជប៉ុនដើម្បីជំរុញសេដ្ឋកិច្ច ពាណិជ្ជកម្ម និងការវិនិយោគ ស្របតាមស្មារតីនៃកិច្ចពិភាក្សារវាង សម្តេចតេជោនាយករដ្ឋមន្រ្តី និងលោក ម៉ូតេហ្គី តូស៊ីមីសឺ ( ) រដ្ឋមន្រ្តីក្រសួងការបរទេសជប៉ុន កាលពីថ្ងៃទី២២ ខែសីហា ឆ្នាំ២០២០។
ក្នុងនាមប្រមុខការទូតជប៉ុនប្រចាំកម្ពុជា លោកក៏បានប្តេជ្ញាផ្តល់កិច្ចគាំទ្រក្នុងការទប់ស្កាត់ ការឆ្លងរាលដាលជំងឺកូវីឌ-១៩ នៅកម្ពុជា និងជួយសម្រួលដល់ការធ្វើដំណើរទៅវិញទៅមក រវាងប្រទេសទាំងពីរឡើងវិញ។
នៅទីបញ្ចប់នៃកិច្ចប្រជុំ ភាគីទាំងពីរបានប្ដេជ្ញាថា នឹងបន្តសហការគ្នាខិតខំដោះស្រាយ ចំពោះរាល់បញ្ហាដែលនៅមានសេសសល់ ជំរុញការផ្ដល់ព័ត៌មានឱ្យគ្នាទៅវិញទៅមក បានទាន់ពេលវេលា សម្រួលបែបបទនីតិវិធីឱ្យកាន់តែសាមញ្ញ និងឆាប់រហ័ស ដើម្បីឱ្យគម្រោងវិនិយោគដែលកំពុងដំណើរការ មានសកម្មភាពកាន់តែល្អប្រសើរ ធានាបានការប្រកួតប្រជែង និងភាពឈ្នះឈ្នះ ដែលនេះជាការចូលរួមជួយទ្រទ្រង់កំណើនសេដ្ឋកិច្ច ប្រកបដោយចីរភាព ។
គួរកត់សម្គាល់ថា គិតត្រឹមដំណាច់ខែកក្កដា ឆ្នាំ២០២០ ក្រុមប្រឹក្សាអភិវឌ្ឍន៍កម្ពុជា បានទទួលស្វាគមន៍ និងចុះបញ្ជីគម្រោងវិនិយោគមានលក្ខណៈសម្បត្តិគ្រប់គ្រាន់របស់ជប៉ុន ចំនួន១៤៤គម្រោង ក្នុងទុនវិនិយោគសរុបប្រមាណ ២.៨ប៊ីលានដុល្លារអាមេរិក ក្នុងនោះមានគម្រោងវិនិយោគចំនួន ៦៦ បានបោះទីតាំងក្នុងតំបន់សេដ្ឋកិច្ចពិសេស ដែលមានទុនវិនិយោគសរុបប្រមាណ ៣៤០លានដុល្លារអាមេរិក៕
(សៀមរាប)៖ ដើម្បីកែភាពអផ្សុករបស់ប្រជាពលរដ្ឋ ក៏ដូចជាភ្ញៀវក្នុងស្រុក និងដើម្បីចូលរួមលើកស្ទួយវិស័យទេសចរណ៍ជាតិឱ្យមានភាពល្អប្រសើរឡើងវិញនោះ អាជ្ញាធរខេត្តសៀមរាបបាននិងកំពុងពិភាក្សាជាមួយដៃគូពាក់ព័ន្ធ ដើម្បីរៀបចំផែនការបង្កើតឱ្យមានព្រឹត្តិការណ៍ទេសចរណ៍កម្សាន្តសប្បាយៗរៀងរាល់ថ្ងៃចុងសប្ដាហ៍ នៅតាមគោលដៅទេសចរណ៍នានាក្នុងខេត្តរបស់ខ្លួន។
ផែនការដ៏ពិសេសនេះត្រូវបានលើកឡើងដោយប្រធានមន្ទីរទេសចរណ៍ខេត្តសៀមរាប លោក ង៉ូវ សេងកាក់ ក្នុងឱកាសដែលលោកបានចូលរួមធ្វើបទបង្ហាញក្នុងសន្និសីទសារព័ត៌មាន ស្ដីពីស្ថានភាពវិស័យទេសចរណ៍នាកំលុងពេលវិបត្តិជំងឺកូវីដ១៩ ដែលរៀបចំដោយអង្គភាពអ្នកនាំពាក្យរាជរដ្ឋាភិបាល នាព្រឹកថ្ងៃទី០៣ ខែកញ្ញា ឆ្នាំ២០២០ នៅទីស្ដីការគណៈរដ្ឋមន្ដ្រី។
លោក ង៉ូវ សេងកាក់ បានឱ្យដឹងថា ក្រោមគំនិតផ្ដួចផ្ដើមរបស់លោក ទៀ សីហា អភិបាលខេត្តសៀមរាប និងក្រោមការគាំទ្រពីក្រសួងទេសចរណ៍, រដ្ឋបាលខេត្ត និងមន្ទីរទេសចរណ៍ខេត្តសៀមរាប បាននិងកំពុងស្វែងរកកិច្ចពិភាក្សាជាមួយមន្ទីរ អង្គភាព និងដៃគូពាក់ព័ន្ធ ដើម្បីរួមគ្នារៀបចំផែនការបង្កើតឱ្យមានព្រឹត្តិការណ៍ទេសចរណ៍នៅរៀងរាល់ថ្ងៃចុងសប្ដាហ៍ ឬអាចថានៅថ្ងៃសុក្រ សៅរ៍ និងថ្ងៃអាទិត្យ។
លោកប្រធានមន្ទីរបានបន្តថា អាចរៀបចំផែនការនេះទៅបាន ទាល់តែមានកិច្ចសហការយ៉ាងជិតស្និទ្ធពីបណ្ដាមន្ទីរ អង្គភាព ដៃគូពាក់ព័ន្ធ ក៏ដូចជាផ្នែកឯកជនក្នុងវិស័យទេសចរណ៍ ទាំងការចូលរួមជាស្មារតី សកម្មភាព និងធនធានហិរញ្ញវត្ថុផងដែរ។
លោក សេងកាក់ បានបង្ហើបថា ក្នុងការរៀបចំកម្មវិធីកម្សាន្តសប្បាយៗនេះ អាជ្ញាធរមិនត្រឹមតែរៀបចំនៅក្នុងក្រុងសៀមរាប និងតំបន់អង្គរប៉ុណ្ណោះទេ ថែមទាំងនឹងរៀបចំខ្សែកញ្ចប់ទស្សនកិច្ចទេសចរណ៍នៅតាមតំបន់ទេសចរណ៍ខាងក្រៅតំបន់អង្គរថែមទៀតផងដែរ ដូចជាភ្នំគូលែន បន្ទាយស្រី ចង្ក្រានរយ ព្រៃកោងកាង ភ្នំក្រោម តំបន់រលួសជាដើម ពោលគឺនៅក្នុងសុទ្ធតែស្ថិតនៅក្នុងតំបន់គោលដៅទេសចរណ៍ធំៗទាំងបួនក្នុងខេត្ត រួមមានតំបន់អង្គរ តំបន់ទីក្រុងសៀមរាប តំបន់បឹងទន្លេសាប និងគោលដៅជុំវិញតំបន់អង្គរ។
លោកថា «តាមរយៈផែនការរៀបចំនេះ ភ្ញៀវទេសចរអាចជិះកង់ផ្សងព្រេង ជិះកង់ឡើងភ្នំ បោះតង់ ជិះទូក ដើរមើលព្រៃកោងកាង ឬអាចចូលរួមក្នុងកម្មវិធីចម្អិនម្ហូបអាហារ និងកម្មវិធីសប្បាយៗជាច្រើនទៀត»។
លោកបានបន្តទៀតថា ការរៀបចំឱ្យមានខ្សែទស្សនកិច្ចទេសចរណ៍ប្រចាំថ្ងៃចុងសប្ដាហ៍នេះ នឹងជួយឱ្យប្រជាពលរដ្ឋ ក៏ដូចជាភ្ញៀវទេសចរផ្ទៃក្នុងមានឱកាសច្រើនក្នុងការដើរលេងកម្សាន្តនៅតំបន់ទេសចរណ៍នានាក្នុងខេត្តសៀមរាប ហើយនឹងបង្កភាពភាពងាយស្រួយសម្រាប់ភ្ញៀវទេសចរជាលក្ខណគ្រួសារ និងមិត្តភក្តិជាក្រុមផងដែរ។
លោកបានបង្ហាញការរំពឹងទុកថា ផែនការរៀបចំកម្មវិធីទេសចរណ៍នេះនឹងផ្ដល់អត្ថប្រយោជន៍យ៉ាងច្រើនដល់ប្រជាពលរដ្ឋ និងសហគមន៍មូលដ្ឋាន តាមរយៈការទទួលបានកម្រៃពីវិស័យទេសចរណ៍ឡើងវិញ បន្ទាប់ពីជួបនូវផលប៉ះពាល់ដោយសារជំងឺកូវីដតាំងពីចុងឆ្នាំ២០១៩មក។
ប្រធានមន្ទីរទេសចរណ៍រូបនេះ ក៏មិនបានភ្លេចដែរអំពីការតាំងស្មារតីក្នុងការអនុវត្តតាមវិធានសុវត្ថិភាពទេសចរណ៍ ខណៈពិភពលោក ក៏ដូចជាប្រទេសកម្ពុជាមិនទាន់រួចផុតពីវិបត្តិជំងឺកូវីដនៅឡើយទេ ដោយលោកបានបញ្ជាក់ថា «វាជាកិច្ចការចាំបាច់បំផុត»៕
(ភ្នំពេញ)៖ កម្លាំងនគរបាលការិយាល័យព្រហ្មទណ្ឌកម្រិតស្រាល នៃស្នងការដ្ឋាននគរបាលរាជធានីភ្នំពេញ នៅព្រឹកថ្ងៃទី៣ ខែកញ្ញា ឆ្នាំ២០២០ បានតាមឃាត់ខ្លួនស្រ្តីម្នាក់ ដល់ស្រុកគូលែន ខេត្តព្រះវិហារ តាមដីកាបញ្ជាឲ្យចូលខ្លួនរបស់លោក ច្រឹង ខ្មៅ ព្រះរាជអាជ្ញា នៃអយ្យការអមសាលាដំបូងរាជធានីភ្នំពេញ ក្រោមបទចោទប្រកាន់រំលោភសេចក្តីទុកចិត្ត។
របាយការណ៍របស់ការិយាល័យព្រហ្មទណ្ឌកម្រិតស្រាល បានឲ្យដឹងថា ស្រ្តីរូបនេះមានឈ្មោះ អៀង សេងហុង ហៅ សារិទ្ធ មុំ អាយុ៤៥ឆ្នាំ មានទីលំនៅបច្ចុប្បន្នស្នាក់នៅផ្ទះលេខ៤អា ផ្លូវលេខ០២ ភូមិជម្ពូវ័ន សង្កាត់ចោមចៅ៣ ខណ្ឌពោធិ៍សែនជ័យ រាជធានីភ្នំពេញ។
របាយការណ៍បានបញ្ជាក់ថា ស្រ្តីរូបនេះបានយកប្រាក់ចំនួន ៨៣៥,០០០ដុល្លារ កាលពីថ្ងៃទី១៩ ខែកុម្ភៈ ឆ្នាំ២០១៦ ពីឈ្មោះ មិន ស្វ័យ ភេទប្រុស អាយុ៥៨ឆ្នាំ មានទីលំនៅបច្ចុប្បន្ន ស្នាក់នៅផ្ទះលេខ៩៩ ផ្លូវលំ ភូមិពោងពាយ សង្កាត់ភ្នំពេញថ្មី ខណ្ឌសែនសុខ រាជធានីភ្នំពេញ រឿងទិញដីធ្លី ដោយស្រ្តីរូបនេះបានបោកយកលុយពីជនរងគ្រោះទៅទិញ ហើយលក់បានលុយ តែមិនដែលបានយកលុយទាំងនេះមកឲ្យជនរងគ្រោះនោះឡើយ។
ក្រោយដឹងថាជនរងគ្រោះឆបោក ជនរងគ្រោះបានដាក់ពាក្យបណ្តឹងទៅកាន់តំណាងអយ្យការរហូតមានដីកាបញ្ជាឲ្យចូលខ្លួន ដើម្បីចាត់ការតាមច្បាប់។ ក្រោយការឃាត់ខ្លួននៅឃុំស្រយ៉ង់ ស្រុកគូលែន ខេត្តព្រះវិហារ កម្លាំងនគរបាលបាននាំខ្លួនស្រ្តីឆបោកមកកាន់រាជធានីភ្នំពេញ ដើម្បីចាត់ការតាមច្បាប់៕
(បន្ទាយមានជ័យ)៖ ប្ដីប្រមឹក ចេញមកពីផឹកស៊ី ស្រាប់តែឈ្លោះនិងប្រពន្ធ ពេលនោះ ក្មួយស្រីបានចូលឃាត់ ហើយក៏ប្រតាយប្រតប់គ្នា ក្មួយស្រី បានយកកាំបិតចិតបន្លែ ចាក់ពូជាច្រើនកាំបិត បណ្ដាលឲ្យស្លាប់ ពេលបញ្ជូនទៅដល់មន្ទីរពេទ្យ។
ហេតុការណ៍នេះ បានកើតឡើងនៅវេលាម៉ោង៨យប់ ថ្ងៃទី០២ ខែកញ្ញា ឆ្នាំ២០២០ ក្នុងភូមិក្បាលស្ពាន២ សង្កាត់ប៉ោយប៉ែត ក្រុងប៉ោយប៉ែត ខេត្តបន្ទាយមានជ័យ។
មន្ត្រីអាវុធហត្ថក្រុងប៉ោយប៉ែត បានប្រាប់ឲ្យដឹងថា មុនពេលកើតហេតុ ជនសង្ស័យឈ្មោះ ជិន ណារី ភេទស្រី អាយុ២២ឆ្នាំ បានចេញពីកន្លែងធ្វើការ ហើយមកដល់ ផ្ទះស្ថិតក្នុងភូមិក្បាលស្ពាន២ សង្កាត់សង្កាត់ប៉ោយប៉ែត ក្រុងប៉ោយប៉ែត ពេលនោះ ស្រាប់តែប្ដីរបស់របស់មីងខ្លួន មិនដឹងស្រវឹងស្រាពីណា មកដល់ផ្ទះ បានវាយធ្វើបាបប្រពន្ធ ព្រមទាំងជេរប្រមាថ។
ពេលនោះ ក្មួយស្រី បានឃើញពូធ្វើសកម្មភាព វាយធ្វើបាបមីងរបស់ខ្លួនយ៉ាងខ្លាំងដូច្នេះ ក៏ចូលទៅឃាត់បង្កឲ្យមានជម្លោះឈ្លោះ ឈានដល់ការប្រតាយប្រតប់គ្នា រហូតដល់ជនសង្ស័យ បានយកកាំបិតដែលខ្លួន ទិញមកសម្រាប់ចិតបន្លែ ចាក់ទៅលើជនរងគ្រោះខាងលើ បណ្ដាលឲ្យរងរបួសជាទម្ងន់ ហើយបានស្លាប់ពេលដែល កំពុងបញ្ជូនទៅសង្រ្គោះ នៅមន្ទីរពេទ្យមិត្តភាពកម្ពុជា ជប៉ុន មង្គលបូរី។
លោកវរសេនីយ៍ត្រី នួន នីណារ៉ូ ប៉ោយប៉ែត បានឲ្យដឹងថា ក្រោយពីទទួលបានពាក្យបណ្ដឹង លោកបានដឹកនាំកម្លាំងចុះធ្វើការស្រាវជ្រាវ ដល់កន្លែងកើតហេតុ និងឃាត់ខ្លួនជនសង្ស័យឈ្មោះ ជិន ណារី ហើយដកហូតកូនកាំបិតចិតបន្លែ បានមួយដើមរួចបញ្ជូនមកមូលដ្ឋាន អាវុធហត្ថក្រុងដើម្បីធ្វើការសាកសួរ។
ក្រោយពីសាកសួរជនសង្ស័យ បានឆ្លើយសារភាពថា ខ្លួនគេពិតជាបានយកកូនកាំបិតចិតបន្លែ ចាក់ទៅលើជនរងគ្រោះបណ្ដាលឲ្យរងរបួសធ្ងន់ រហូតដល់ស្លាប់ពិតប្រាកដមែន ដោយសារខ្លួនឃើញជនរងគ្រោះ ប្រើហិង្សាមកលើមីងរបស់ខ្លួន ស្ទើរតែរាល់ថ្ងៃ។
ក្រោយពីបានចម្លើយសារភាព និងមានវត្ថុតាង កម្លាំងជំនាញ អាវុធហត្ថក្រុងបានកសាងសំណុំរឿងបញ្ជូនមកបញ្ជាការដ្ឋានអាវុធហត្ថ ខេត្តចាត់ការបន្ត។
ជនសង្ស័យ ត្រូវបានកម្លាំងជំនាញអាវុធហត្ថខេត្ត បញ្ជូនទៅសាលាដំបូងខេត្ត ចាត់ការតាមនីតិវិធី៕
(កំពង់ឆ្នាំង)៖ នៅព្រឹកថ្ងៃព្រហស្បតិ៍ ១រោច ខែភទ្របទ ឆ្នាំជូត ទោស័ក ព.ស ២៥៦៤ ថ្ងៃទី០៣ ខែកញ្ញា ឆ្នាំ២០២០ ដែលត្រូវជាថ្ងៃកាន់បិណ្ឌវេនទី១ លោក ឈួរ ច័ន្ទឌឿន អភិបាលខេត្តកំពង់ឆ្នាំង និងលោក អ៉ិត សុធា ព្រះរាជអាជ្ញា អមសាលាដំបូងខេត្តកំពង់ឆ្នាំង សមាជិកក្រុមប្រឹក្សាខេត្ត អភិបាលរងខេត្ត មន្ទីរអង្គភាពជុំវិញខេត្ត មន្រ្តីរាជការ ក្នុងក្រុងកំពង់ឆ្នាំងគ្រប់លំដាប់ថ្នាក់ និងប្រជាពលរដ្ឋបានអញ្ជើញចូលរួមកាន់ បិណ្ឌវេនទី១ នៅវត្តអារញ្ញការាមស្ថិតក្នុងភូមិ ស្រែព្រីង សង្កាត់កំពង់ឆ្នាំង ក្រុងកំពង់ឆ្នាំង ខេត្តកំពង់ឆ្នាំង។
ក្នុងពិធីកាន់បិណ្ឌវេនទី១នេះដែរ លោក ឈួរ ច័ន្ទឌឿន និងលោក អ៉ិត សុធា ព្រមទាំងមន្រ្តីរាជ និងប្រជាពលរដ្ឋ បាននាំយកនូវទេយ្យវត្ថុមួយចំនួន និងបច្ច័យចំនួន ៣.១៤០.០០០រៀល ដើម្បីប្រគេនដល់ព្រះសង្ឃគង់ចាំព្រះវស្សានៅវត្តអារញ្ញការាម ទុកកសាងសមិទ្ធផលនានាក្នុងវត្ត ហើយបានវេរប្រគេនចង្ហាន់ និងទេយ្យវត្ថុដល់ព្រះសង្ឃ ក្នុងមួយអង្គៗ សាដក១ និងបច្ច័យមួយចំនួនសម្រាប់វត្ត មានភេសជ្ជៈ និងគ្រឿងឧបភោគ បរិភោគជាច្រើនទៀត និងបានជូនថវិកាលោកយាយជី តាជីស្នាក់នៅក្នុងវត្តផងដែរ។
បន្ទាប់មកបានបង្សុកូល និងបានរាប់បាត ដើម្បីឧទ្ទិសដល់វិញ្ញាណក្ខន្ធបងប្អូនជីដូនជីតា និង ញាតិកាទាំង៧សន្តាន ដែលបានចែកឋានទៅ ឧទ្ទិសដល់វិញ្ញាណក្ខន្ធ យុទ្ធជន យុទ្ធនារី ដែលបានលះបង់ជីវិត ដើម្បីបុព្វហេតុជាតិ និងប្រជាពលរដ្ឋដែលបានបាត់បង់ជីវិត ក្នុងរបបប៉ុល ពត និងសូមឲ្យមន្រ្តីរាជការ និងប្រជាពលរដ្ឋទាំងអស់ ជួបតែសេចក្តីសុខគ្រប់ៗគ្នា។
លោក ឈួរ ច័ន្ទឌឿន បានបញ្ជាក់ថា ពិធីបុណ្យភ្ជុំបិណ្ឌជាពិធីបុណ្យ ប្រពៃណីខ្មែរមួយ ក្នុងចំណោមពិធីបុណ្យប្រពៃណីផ្សេងៗទៀត ដែលប្រជាជនខ្មែរបានប្រារព្ធធ្វើ ហើយជារៀងរាល់ឆ្នាំ ពិធីបុណ្យភ្ជុំបិណ្ឌ តែងតែប្រារព្ធធ្វើរយៈពេល១៥ថ្ងៃ ចាប់ពីថ្ងៃ១រោច ខែ ភទ្របទ រហូតដល់ថ្ងៃ ១៥រោច ខែភទ្របទ ដែលពិធីបុណ្យនេះ គេចាត់ទុកថាជាពិធីបុណ្យគោរពវិញ្ញាណក្ខន្ធ និងការឧទ្ទិសមគ្គផលជូនដល់បុព្វការីជន ដែលបានចែកឋានទៅហើយ ឲ្យបានទទួលកុសលផលបុណ្យ ព្រមទាំងបានរួចផុតពីបាបកម្មទាំងឡាយផងដែរ។
លោក ឈួរ ច័ន្ទឌឿន ក៏បានផ្តាំផ្ញើដល់ប្រជាពលរដ្ឋទាំងអស់ដែលគ្រប់អាយុ ទៅចុះឈ្មោះបោះឆ្នោតឲ្យបានគ្រប់ៗគ្នាតាមការកំណត់របស់គ.ជ.ប និង សូមប្រជាពលរដ្ឋត្រូវបន្តចូលរួមប្រុងប្រយ័ត្នខ្ពស់បន្តទៀត និងធ្វើអនាម័យជាប់ជាប្រចាំ ដោយអនុវត្តតាមការណែនាំរបស់ក្រសួងសុខាភិបាល ឲ្យបានត្រឹមត្រូវ និងអនុវត្តឲ្យបានម៉ឺងម៉ាត់នូវវិធានការបង្ការ ការពារ និងទប់ស្កាត់ ការរីករាលដាលនៃជំងឺកូវីដ-១៩ កុំឲ្យកើតក្នុងគ្រួសារ និង នៅក្នុងសហគមន៍។
លោកក៏សំណូមពរប្រជាពលរដ្ឋចូលរួមគោរពច្បាប់ចរាចរណ៍ទាំងអស់គ្នា អប់រំកូនចៅឲ្យខិតខំរៀន សូត្រជៀសឲ្យឆ្ងាយពីគ្រឿងញៀន និងអំពើអបាយផ្សេងៗដែលសង្គមស្អប់ខ្ពើម និងបង្កើនមុខរបរ រកចំណូលប្រចាំថ្ងៃជាពិសេសត្រូវបង្កើនមុខរបរប្រចាំថ្ងៃ កុំធ្វើចំណាកស្រុកប្រថុយប្រថានខុសច្បាប់ ជាពិសេសអាជ្ញាធរដែនដីគ្រប់លំដាប់ត្រូវធានាសុវត្ថិភាពសណ្តាប់ធ្នាប់ សន្តិសុខ ជូនប្រជាពលរដ្ឋ ក្នុងឱកាសបុណ្យកាន់បិណ្ឌ និងភ្ជុំបិណ្ឌនេះ៕
(ស្វាយរៀង)៖ តំបន់ទេសចរណ៍ក្នុងខេត្តស្វាយរៀង ពុំសូវសម្បូរដូចខេត្តដទៃឡើយ តែប្រជាពលរដ្ឋមួយចំនួននៅក្នុងខេត្តនេះ កំពុងតែមានការចាប់អារម្មណ៍ខ្លាំងជាមួយ នឹងតំបន់ទេសចរណ៍ចំនួន៥កន្លែង ដោយអាជ្ញាធរខេត្ត និងមន្ទីរពាក់ព័ន្ធកំពុងយកចិត្តទុកដាក់ក្នុងការអភិវឌ្ឍតំបន់ទាំង៤នេះ ឲ្យក្លាយទៅជាតំបន់រមណីយដ្ឋានទេសចរណ៍ ប្រកបដោយភាពទាក់ទាញដល់ភ្ញៀវជាតិនិងអន្តរជាតិផងដែរ។
បើតាមមន្ត្រីនៃមន្ទីរទេសចរណ៍ខេត្តបានឲ្យដឹងថា ខេត្តស្វាយរៀង មានតំបន់ទេសចរណ៍ចំនួន៥កន្លែង ដែលប្រជាពលរដ្ឋបានទៅដើរលេងកំសាន្ត និងមានការចាប់ អារម្មណ៍ខ្លាំងនោះមាន៖
* ទី១៖ រមណីយដ្ឋានប្រាសាទព្រៃបាសាក់៖ ព្រៃបាសាក់ ឬព្រៃប្រាសាទ មានទីតាំងស្ថិតនៅក្នុងភូមិបាសាក់ ឃុំបាសាក់ ស្រុកស្វាយជ្រំ ខេត្តស្វាយរៀង និងមានចម្ងាយ ៨.៥គីឡូម៉ែត្រ ពីទីរួមខេត្តស្វាយរៀង។ ភ្ញៀវទេសចរអាចធ្វើដំណើរដោយរថយន្តតាមផ្លូវបេតុង ប៉ុន្តែនៅរដូវវស្សាក៏អាចធ្វើដំណើរតាមផ្លូវទឹកនៃដងទន្លេវ៉ៃគោ ក្នុងចម្ងាយ ត្រឹមតែ៥គីឡូម៉ែត្រប៉ុណ្ណោះ។ ព្រៃបាសាក់មានផ្ទៃដីសរុប ៩ហិកតា ២៤អា និង៩៨សង់ទីអា មានព្រំប្រទល់ខាងជើង និងខាងកើតជាប់នឹងទន្លេវ៉ៃគោ ខាងត្បូង និងខាង លិចជាប់នឹងភូមិអ្នកស្រុក។
នៅចំកណ្ដាលព្រៃបាសាក់មានប្រសាទចំនួនពីរ គឺទួលប្រសាទ និងទួលគក់សំពៅ ទួលទាំងពីរនេះឃ្លាតគ្នាប្រវែងប្រមាណ១០០ម៉ែត្រតែប៉ុណ្ណោះ ចំណែកឯទួលប្រសាទ គឺមានសេសសល់ «ទួលប្រាងប្រាសាទ» មួយចំហៀងមានកម្ពស់ ២ម៉ែត្រ បណ្ដោយ៥ម៉ែត្រ សង់ឡើងពីឥដ្ឋធំៗ។ ប្រាង្គប្រសាទនេះសាងឡើងប្រហែលសតវត្សទី៦ រចនាបទសំបូរព្រៃគុហ៍មកម្លេះ ហើយលើទួលប្រាសាទនេះដែរសុទ្ធសឹងជាគ្រឹះថ្ម ដែលបានតម្រៀបជាថ្នាក់ៗ ជាប្រភេទថ្មបាយក្រៀម និងដុំឥដ្ឋធំៗ។ ចំណែកទួកគក់សំពៅ មានសណ្ឋានដូចជា សំពៅវែងប្រវែងប្រមាន ២៥ម៉ែត្រ កម្ពស់ ៤ម៉ែត្រ ចំណែកឯជាយសងខាងនៃទួលមានតម្រៀបដោយថ្មបាយក្រៀម និងដុំឥដ្ឋជាថ្នាក់ៗផងដែរ។
* ទី២៖ ប្រាសាទជីហោ៖ ប្រសាទជីហោ គឺជាប្រាសាទមួយដែលមានវ័យចំណាស់ជាងគេក្នុងខេត្តស្វាយរៀង ស្ថិតនៅតំបន់ឦសាននៃទីរួមខេត្តស្វាយរៀង ចម្ងាយប្រមាណ ៥៨គីឡូម៉ែត្រ។ ប្រាសាទនេះ កសាងឡើងក្នុងកំឡុងសតវត្សទី៦ (លំនាំរចនាបទសំបូរព្រៃគុហ៍) សង់នៅលើទីទួលមួយកន្លែងមានកម្ពស់ ៣ម៉ែត្រ ទំហំ ៥០ម៉ែត្រ បួនជ្រុង ប្របតាមមាត់ទន្លេជាប់ព្រំប្រទល់ដែន កម្ពុជា-វៀតណាម ។ រីឯតួប្រាសាទធ្វើអំពីឥដ្ឋ និងថ្មបាយក្រៀមពីទិសខាងកើត ក្រៅពីនេះមានសុទ្ធតែទ្វារបង្អួចបញ្ឆោត បិទជាប់ជញ្ជាំង។ ចំពោះទ្វារ មេបង្អួចក្បាច់ផ្ងា និងក្បាច់ផ្សេងៗទៀតធ្វើអំពីដីដុតទាំងអស់។
* ទី៣៖ រមណីយដ្ឋានធម្មជាតិព្រៃគគីរ៖ ព្រៃគគីរ គឺជារមនីយដ្ឋានធម្មជាតិដែលសម្បូរទៅដោយដើមគគីរជាច្រើនដើមដុះព័ទ្ធជុំវិញ មានទីតាំងស្ថិតនៅក្នុងបរិវេណ សហគមន៍ ព្រៃឈើចម្ការកូនគគីរ ក្នុងភូមិត្រពាំងផ្លុង សង្កាត់បាទី ក្រុងបាវិត ខេត្តស្វាយរៀង និងចម្ងាយ ៣២គីឡូម៉េត្រពីទីរួមខេត្តស្វាយរៀង។ ភ្ញៀវទេសចរអាចធ្វើដំណើរ ទៅទីនោះបានដោយចំណាយពេលត្រឹមតែ ៣០នាទីប៉ុណ្ណោះ។ នៅទីនោះមានស្រះទឹកធំមួយនៅចំកណ្ដាលព្រៃ មានរុក្ខជាតិតូចធំដុះពេញព្រៃមានដូចជា ដើមគគីរ ដើមស្មាច់ និងមានការរៀបចំសង់ជាស្ពានសម្រាប់ដើរទស្សនាព្រៃអាកាសស្យា និងសួនផ្កាចម្រុះពណ៌លម្អយ៉ាងស្រស់បំព្រង ។
នៅរមណីដ្ឋានព្រៃគគីរក៏មានលក់អាហារ ដ៏មានរសជាតិឆ្ងាញ់តាមបែបធម្មជាតិ ដែលបានមកតាមរយៈការផ្គត់ផ្គង់ពីកសិករ មានបន្លែ ត្រី មាន់ និងទា ជាហេតុធ្វើឲ្យប្រជាពលរដ្ឋនៅទីនោះ ទទួលបានប្រាក់ចំណូលតាមរយៈរមណីដ្ឋាននេះដែរ។
* ទី៤៖ រមណីដ្ឋានធម្មជាតិទឹកវិល៖ ទឹកវិល គឺជារមណីយដ្ឋានធម្មជាតិស្ថិតនៅក្នុងភូមិទឹកវិល ឃុំអំពិល ស្រុករមាសហែក ខេត្តស្វាយរៀង មានចម្ងាយប្រមាណ ៤២គីឡូ ម៉ែត្រ ពីទីរួមខេត្តស្វាយរៀង។ ទឹកវិលជាទំនប់កម្សាន្តបែបលក្ខណៈគ្រួសារ ដែលមានបឹងមួយដ៏ធំដែលអាចឲ្យភ្ញៀវអញ្ជើញមកជិះទូកលេង និងគយគន់មើលទេសភាព ដ៏ខៀវស្រងាត់ ជុំវិញបឹងនេះ និងមានខ្ចុះសម្រាប់ភ្លៀវសម្រាក់ពិសារអាហារដ៏មានឱជារសឈ្ងុយឆ្ងាញ់បែបធម្មជាតិ។ ពីមួយថ្ងៃទៅមួយថ្ងៃរមណីដ្ឋាននោះ ទទួលភ្ញៀវ ទេសចរណ៍ អញ្ជើញមកកម្សាន្តច្រើនគួរសម។
* ទី៥៖ ស្ពានព្រែកត្នោត គឺជារមណីយដ្ឋានបែបធម្មជាតិនិងកែច្នៃមួយដែលខណ្ឌព្រំប្រទល់គ្នាដោយព្រែកត្នោត និងតភ្ជាប់គ្នាដោយស្ពានត្នោត (ពីមុនស្ពានឈើ បច្ចុប្បន្ន ស្ពានដែកបេឡេ)។ ដោយភ្ញៀវទេសចរអាចធ្វើដំណើរចេញពីក្រុងស្វាយរៀងឆ្ពោះទៅទិសខាងលិច តាមផ្លូវជាតិលេខ១ គឺស្ថិតនៅខាងត្បូងសាកលវិទ្យាល័យស្វាយរៀង ចម្ងាយប្រមាណជាង ២គីឡូម៉ែត្រ ហើយទីតាំងនេះគឺស្ថិតនៅត្រើយខាងជើងក្នុងភូមិព្នៅ ឃុំតាសួស ស្រុកស្វាយជ្រំ ឬអាចធ្វើដំណើរតាមផ្លូវលំលេខ ៣១៤ ខាងលិច ក្រុងស្វាយរៀងប្រហែល ៤គីឡូម៉ែត្រ ទីតាំងនេះគឺនៅត្រើយខាងត្បូង ស្ថិតក្នុងភូមិឫស្សីព្រៃ ឃុំកំពង់ចម្លង ស្រុកស្វាយជ្រំដូចគ្នាផងដែរ។
រមណីយដ្ឋានស្ពានព្រែកត្នោត មានទេសភាពស្រស់បំព្រង មានខ្យល់អាកាសបរិសុទ្ធបែបស្រុកស្រែចម្ការ មានរុក្ខជាតិតូចធំនានា និងព្រៃឈើពិសេសដើម អាកាស្យា ដុះអមសងខាងផ្លូវមានពណ៌បៃតងខ្ចីផ្តល់ម្លប់យ៉ាងត្រជាក់ត្រឈឹងត្រឈៃ និងមានខ្ចុះជាច្រើនផុសអណ្តែតលើផ្ទៃទឹកលាយឡំនឹងឈូក ព្រលិត រំចង់ កញ្ឆែត កំពុងចេញផ្កា រីកស្គុះស្គាយ។
ខណៈភ្ញៀវទេសចរអាចសម្រាកលំហែកាយក្នុងខ្ចុះ និងអាចកុម្មង់អាហារ និងភេសជ្ជៈគ្រប់ប្រភេទយកមកពិសា បានតាមតម្រូវការភ្លាមៗផងដែរ។ លើសពីនេះទៀត ភ្ញៀវទេសចរអាចជិះទូកត្នោត ទូកក្តារបីសន្លឹកអុំកម្សាន្តលេង និងស្ទួចត្រីធម្មជាតិក្នុងព្រែកត្នោត ពិសេសគយគន់មើលព្រះសុរិយារៀបអស្តង្គត ព្រមទាំងអាចថតផ្តិត យករូបភាពស្អាតៗ ជាច្រើនទុកជាអនុស្សាវរីយ៍នៅទីនោះផងដែរ៕
(ភ្នំពេញ)៖ ស្របពេលដែលប្រជាពលរដ្ឋកម្ពុជា កំពុងរៀបចំពិធីបុណ្យកាន់បិណ្ឌ និងភ្ជុំបិណ្ឌ តាមប្រពៃណីព្រះពុទ្ធសាសនា ដោយអនុវត្តន៍យ៉ាងខ្ជាប់ខ្ជួន ក្នុងវិធានការការពារខ្លួនប្រឆាំងនឹងជំងឺកូវីដ១៩ ដែលដាក់ចេញដោយរាជរដ្ឋាភិបាល ស្រាប់តែមានមនុស្សមួយក្រុមតូច បែរជាចង់យកឱកាសបុណ្យនេះ ធ្វើបាតុកម្មរយៈពេលវែងទៅវិញ។
បើមើលទៅតាមកម្មវត្ថុសុំបាតុកម្មរបស់ពួកគេវិញ គឺដើម្បីទាមទារឲ្យដោះលែង លោក រ៉ុង ឈុន និងមនុស្សមួយចំនួនទៀត ដែលត្រូវបានសមត្ថកិច្ចចាប់ខ្លួន ពាក់ព័ន្ធនឹងការបំភ្លើស និងអុជអាលរឿងព្រំដែន និងបញ្ហាមួយចំនួនទៀត។ ដោយពួកគេថា ការចាប់ខ្លួនអ្នកទាំងនោះជារឿងអយុត្តិធម៌ និងជាការបំពានសិទ្ធិមនុស្ស ប៉ុន្តែតាមការពិត គឺក្រុមមនុស្សមួយក្តាប់តូច ដែលត្រូវសមត្ថកិច្ចចាប់ខ្លួននោះទេ ដែលជាអ្នករំលោភច្បាប់ បំផ្លាញភាពសុខសាន្តរបស់ប្រជាពលរដ្ឋតាមរយៈការញុះញង់ ឲ្យមានជម្លោះ ដែលអាចឈានដល់មានភាពវឹកវរក្នុងសង្គម បង្កអរិភាពជាមួយប្រទេសជិតខាង ដែលជាឈ្នាន់ទៅរកការផ្ទុះប្រដាប់អាវុធ។
វីដេអូមួយក្រោមចំណងជើងថា «បាតុកម្មខុសកាលៈទេសៈ ដើម្បីទាមទារខុសរឿង គឺជាផែនការទុច្ចរិត ដើម្បីបំផ្លាញភាពសុខសាន្តនៃសង្គមខ្មែរ» ត្រូវបានផលិតឡើង ដែលវីដេអូនេះ បានពន្យល់ហេតុផល និងបកអាក្រាតពីផែនការទុច្ចរិត របស់អ្នកសុំធ្វើបាតុកម្មទាំងនោះ៕
សូមទស្សនាវីដេអូខាងក្រោម៖

(ព្រះវិហារ)៖ ជនសង្ស័យប្រុសស្រីចំនួន ៥នាក់ ត្រូវបានកម្លាំងនគរបាលនៃអធិការដ្ឋាននគរបាលស្រុកជាំក្សាន្ត ខេត្តព្រះវិហារ ធ្វើការឃាត់ខ្លួនបានជាបន្តបន្ទាប់ រយៈពេល២ថ្ងៃជាប់គ្នា ព្រមទាំងដកហូតបានវត្ថុតាងថ្នាំញៀន និងសម្ភារមួយចំនួនទៀត។
លោកវរៈសេនីយ៍ទោ ឱ សេង អធិការនគរបាលស្រុកជាំក្សាន្ត បានថ្លែងប្រាប់ឲ្យដឹងនៅរសៀលថ្ងៃទី០៣ ខែកញ្ញា ឆ្នាំ២០២០នេះថា ដោយអនុវត្តន៍តាមបទបញ្ជា និងការណែនាំពីលោកឧត្តមសេនីយ៍ទោ សួស សុខដារ៉ា ស្នងការនគរបាលខេត្តព្រះវិហារ កម្លាំងនគរបាលផ្នែកប្រឆាំងគ្រឿងញៀន នៃអធិការដ្ឋាននគរបាលស្រុក បានសហការជាមួយកម្លាំងនគរបាលប៉ុស្តិ៍រដ្ឋបាលជាំក្សាន្ត បានបើកប្រតិបត្តិការបង្រ្លាបករណីរក្សាទុក ជួញដូរ ចែកចាយគ្រឿងញៀនរយៈពេល២ថ្ងៃជាប់គ្នា គឺថ្ងៃទី០១ និងថ្ងៃទី០២ ខែកញ្ញា ឆ្នាំ២០២០ ដោយឃាត់ខ្លួនបានជនសង្ស័យប្រុសស្រីចំនួន ៥នាក់ និងវត្ថុតាងថ្នាំញៀន ប្រភេទម៉ាទឹកកកចំនួន ៦កញ្ចប់ រួមនិងសម្ភារមួយចំនួនទៀត។
លោកអធិការស្រុកបានបន្តថា បច្ចុប្បន្នជនសង្ស័យទាំង ៥នាក់ និងវត្ថុតាង ត្រូវបានកម្លាំងជំនាញប្រឆាំងគ្រឿងញៀន នៃអធិការនគរបាលស្រុកជាំក្សាន្ត កសាងសំណុំរឿងបញ្ជូនទៅការិយាល័យជំនាញប្រឆាំងគ្រឿងញៀន នៃស្នងការដ្ឋាននគរបាលខេត្តព្រះវិហារ ដើម្បីចាត់ការតាមនីតិវិធី៕
(កណ្ដាល)៖ លោកបណ្ឌិត ម៉ៅ ភិរុណ ប្រធានក្រុមប្រឹក្សាខេត្តកណ្ដាល នៅព្រឹកថ្ងៃទី០៣ ខែកញ្ញា ឆ្នាំ២០២០នេះ បានដឹកនាំលោក-លោកស្រី និងសមាជិកក្រុមប្រឹក្សាខេត្ត អភិបាលរងខេត្ត ព្រមទាំងមន្ត្រីរាជការរាប់បាត្រ ឆ្លងវេនបិណ្ឌទី១ នៅវត្តក្រពើហា ស្ថិតនៅសង្កាត់ព្រែកឬស្សី ក្រុងតាខ្មៅ ខេត្តកណ្តាល និងបានអំពាវនាវ ដល់ពុទ្ធបរស័ទទាំងអស់ត្រូវមានការប្រុងប្រយ័ត្នជាប់ជានិច្ច នូវវិធានការការពារជំងឺកូវីដ១៩ តាមការណែនាំរបស់ក្រសួងសុខាភិបាល មិនត្រូវធ្វេសប្រហែសឡើយ។
លោកបណ្ឌិត ម៉ៅ ភិរុណ ក៏បានក្រើនរំលឹកឱ្យប្រជាពលរដ្ឋទំាងអស់ សូមមានការប្រុងប្រយ័ត្នក្នុងការធ្វើដំណើររតាមដងផ្លូវត្រូវរួមគ្នាគោរពច្បាប់ចរាចរណ៍ មានការយោគ យល់អធ្យាស្រ័យឲ្យគ្នាទៅវិញទៅមក ក្នុងការធ្វើដំណើរដើម្បីសេចក្តីសុខសុវត្ថិភាពទាំងអស់គ្នា។
សូមជម្រាបថា ពិធីបុណ្យភ្ជុំបិណ្ឌជាពិធីបុណ្យមួយដែលធំជាងគេនៅក្នុងចំណោមពិធីបុណ្យទាំងអស់ចំពោះអ្នកកាន់ព្រះពុទ្ធសាសនា ហើយពិធីបុណ្យនេះមានរយៈពេល ១៥ថ្ងៃដោយចាប់ពីថ្ងៃ ១រោច ដល់ថ្ងៃ១៥រោច ខែភទ្របទ ពិធីបុណ្យនេះត្រូវបានប្រជាពលរដ្ឋខ្មែរ ដែលកាន់ព្រះពុទ្ធសាសនាប្រារព្ធឡើងជារៀងរាល់ឆ្នាំ។
យោងតាមឯកសារកត់ត្រាពីប្រវត្តិបុណ្យរបស់ខ្មែរបង្ហាញថា ការប្រារព្ធពិធីបុណ្យនេះ គឺដើម្បីបួងសួងឧទ្ទិសមគ្គផលកុសលផលបុណ្យទៅឲ្យមាតាបិតាញាតិកា ទាំង៧ សន្តានដែលបានចែកឋាន ដើម្បីឲ្យពួកគាត់មកទទួលយកកុសលផលបុណ្យទៅកើតក្នុងសុគតិភព ម្យ៉ងទៀតប្រជាពលរដ្ឋខ្មែរមានជំនឿថាអ្នកមានគុណបុព្វការីជន ឬសាច់ញាតិរបស់ពួកគេទាំងអស់ ដែលបានសាងបាបកាលពីនៅមានជីវិតរស់នៅ ហើយពេលចែកឋានទៅមិនដឹងចាប់ជាតិជាអ្វី ឬមានបាបទៅកើតជាប្រេត នឹងឡើងមក ទទួលកុសលផលបុណ្យនេះពីពួកគេផងដែរ នៅពេលពពួកប្រេតទាំងនោះត្រូវបានគេដោះលែងឲ្យមានសេរីភាពរយៈពេល១៥ថ្ងៃក្នុងថ្ងៃកាន់បិណ្ឌ៕
(ភ្នំពេញ)៖ លោក ទិត ចន្ថា រដ្ឋលេខាធិការប្រចាំការ ក្រសួងទេសចរណ៍ បានឲ្យដឹងថា គិតត្រឹមខែសីហា ឆ្នាំ២០២០នេះ វិស័យទេសចរណ៍កម្ពុជា បានបាត់ចំណូលប្រមាណ ៥ពាន់លានដុល្លារអាមេរិក ដោយសាររងឥទ្ធិពលរបស់ជំងឺកូវីដ១៩។
លោក ទិត ចន្ថា បានឲ្យដឹងបែបនេះ នៅព្រឹកថ្ងៃទី០៣ ខែកញ្ញា ឆ្នាំ២០២០នេះ ក្នុងឱកាសដែលអង្គភាពអ្នកនាំពាក្យរាជរដ្ឋាភិបាល រៀបចំសន្និសីទសារព័ត៌មានស្ដីពី «ស្ថានភាពវិស័យទេសចរណ៍ ក្នុងអំឡុងពេលនៃការរីករាលជំងឺកូវីដ១៩» នៅទីស្តីការគណៈរដ្ឋមន្ត្រី។
មន្ត្រីជាន់ខ្ពស់ក្រសួងទេសចរណ៍ បានបញ្ជាក់យ៉ាងដូច្នេះ៖ «ចំពោះការសិក្សាជំហានដំបូងអំពីការប៉ះពាល់ យើងប៉ះពាល់ខ្លាំងទាំងភ្ញៀវទេសចរជាតិ និងអន្តរជាតិ យើងបាត់ប្រមាណ ៥ពាន់លានដុល្លារ នៃចំណូលពីវិស័យទេសចរណ៍»។
បើតាមលោក ទិត ចន្ថា បានបន្ថែមថា ក្នុងមួយឆ្នាំៗ វិស័យទេសចរណ៍កម្ពុជា អាចរកចំណូលបានយ៉ាងហោចណាស់ក្នុងរង្វង់ពី ៥ទៅ ៦ពាន់លានដុល្លារអាមេរិក ដែលទទួលបានពីភ្ញៀវជាតិ និងអន្តរជាតិ។ សម្រាប់ឆ្នាំ២០២០នេះ ដោយសាររងឥទ្ធិពលនៃជំងឺកូវីដ១៩ ភ្ញៀវទេសចរអន្តរជាតិ បាត់បង់ស្ទើរតែទាំងស្រុង។
ទោះជាយ៉ាងនេះក្តី ដោយសារការគ្រប់គ្រងនៃការរីករាលដាលជំងឺកូវីដ១៩ នៅកម្ពុជាបានល្អប្រសើរ និងមានវិធានការត្រឹមត្រូវ ភ្ញៀវទេសចរជាតិបាន និងកំពុងចាប់ផ្តើមមានសកម្មភាព ដើរលេងកម្សាន្តវិញ ហើយក៏ធ្វើឲ្យសេវាកម្មទេសចរណ៍ ដំណើរការវិញជាបណ្តើរៗផងដែរ។ ប្រការនេះធ្វើឲ្យក្រសួងទេសចរណ៍ បានអះអាងថា គិតដល់ចុងឆ្នាំ២០២០នេះ វិស័យទេសចរណ៍កម្ពុជា អាចរកចំណូលបាន យ៉ាងហោចណាស់ពី ១០០ទៅ ៥០០លានដុល្លារអាមេរិក៕


(ភ្នំពេញ)៖ សម្តេចពញាចក្រី ហេង សំរិន ប្រធានរដ្ឋសភា បានទទួលជួបពិភាក្សាការងារតាមទូរស័ព្ទជាមួយលោក មូហាម៉ាត់ សាឌីក សាន់ច្រានី (  ) ប្រធានព្រឹទ្ធសភាប៉ាគីស្ថាន នៅព្រឹកថ្ងៃទី៣ ខែកញ្ញា ឆ្នាំ២០២០នេះ។
ប្រធានស្ថាប័នសភាប្រទេសទំាងពីរបានលើកឡើងពីកិច្ចសហប្រតិបត្តិការដ៏ល្អរវាងស្ថាប័ននីតិប្បញ្ញត្តិប្រទេសទំាងពីរ នាពេលកន្លង និងបានសន្យាថា នឹងខិតខំពង្រឹងពង្រីកទំនាក់ទំនងការទូតសភាប្រទេសទំាងពីរឲ្យកាន់តែរឹងមាំថែមទៀត ទាំងទ្វេភាគី និងពហុភាគី ដូចជាក្នុងក្របខណ្ឌ សហភាពអន្តរសភា () សភាតំបន់អាស៊ី () និង វេទិកាសភាតំបន់អាស៊ីប៉ាស៊ីហ្វិក () ជាដើមនោះ។
លោក មូហាម៉ាត់ សាឌីក សាន់ច្រានី បានកោតសរសើរចំពោះសម្តេចប្រធានរដ្ឋសភា ដែលមានបទពិសោធន៍ច្រើនក្នុងភាពជាអ្នកដឹកនាំស្ថាប័ននីតិប្បញ្ញត្តិ ដែលបានធ្វើឱ្យប្រទេសកម្ពុជា មានការអភិវឌ្ឍជឿនលឿន និងជាពិសេសទំនាក់ទំនង និងកិច្ចសហប្រតិបត្តិការល្អរវាងសភា នៃប្រទេសទាំងពីរ។
លោកបានស្នើសុំរដ្ឋសភាកម្ពុជា គាំទ្របេក្ខភាពសភាប៉ាគីស្ថាន ជាប្រធាន  ក្នុងអាណត្តិ២០២០-២០២៣ និងជំរុញឲ្យមានការផ្លាស់ប្តូរដំណើរទស្សនកិច្ចរបស់រដ្ឋសភាប្រទេសទំាងពីរនៅគ្រប់កម្រិត។
សម្តេចពញាចក្រី ហេង សំរិន បានគាំទ្រចំពោះការលើកឡើងរបស់ឯកឧត្តមប្រធានព្រឹទ្ធសភា។ សម្តេចនឹងជំរុញក្រុមសភាជាតិកម្ពុជា  ពិចារណា និងគាំទ្រចំពោះសំណើរបស់សភាប៉ាគីស្ថាននេះ។ ជាមួយគ្នានេះ សម្តេចប្រធានរដ្ឋសភា បានបញ្ជាក់ថា រដ្ឋសភាកម្ពុជា បានគំាទ្រសភាប៉ាគីស្ថាន ជាសមាជិកសង្កេតការណ៍របស់អន្តរសភាអាស៊ាន () ដែលរដ្ឋសភាវៀតណាម ទទួលធ្វើជាម្ចាស់ផ្ទះនាដើមខែកញ្ញា ខាងមុខនេះ ផងដែរ៕
(ភ្នំពេញ)៖ ឆ្លើយតបតាមការណែនាំរបស់រាជរដ្ឋាភិបាល ក៏ដូចសាលារាជធានីភ្នំពេញ ក្នុងកិច្ចការថែរក្សា ការពារ សន្តិសុខ សណ្តាប់ធ្នាប់ សុវត្ថិភាពជូនបងប្អូន ប្រជាពលរដ្ឋ នាឱកាសដែលបងប្អូនប្រជាពលរដ្ឋខ្មែរ បាននិងកំពុងប្រារព្ធ ពិធីបុណ្យកាន់បិណ្ឌ ភ្ជុំបិណ្ឌ នៅព្រឹកថ្ងៃទី០៣ ខែកញ្ញា ឆ្នាំ២០២០នេះ អាជ្ញាធរខណ្ឌចំការមន ក្រោមការដឹកនាំដោយលោក ថេង សុថុល ជាគណៈបញ្ជាការឯកភាពខណ្ឌ បានបើកកិច្ចប្រជុំ ដោយផ្តោតលើការរឹតបន្តឹងសន្តិសុខ សណ្តាប់ធ្នាប់ ព្រមទាំងចូលរួមសម្រួលចរាចរ តាមដងផ្លូវជាតិ កុំឲ្យមានការកកស្ទះចរាចរ ជាពិសេសក៏បានណែនាំដល់ចៅសង្កាត់ទាំងអស់ ចុះពន្យល់ដល់បងប្អូនប្រជាពលរដ្ឋ ក្នុងមូលដ្ឋាន ចូលរួមថែរក្សាអនាម័យ និងអនុវត្តឲ្យបាននូវវិធានរបស់ក្រសួងសុខាភិបាល ដើម្បីបច្រៀសនូវការឆ្លងជំងឺ -19 ទាំងអស់គ្នា និងសូមបងប្អូន នាំគ្នាធ្វើបុណ្យដោយសប្បាយរីករាយ និងទទួលបាននូវកុសលផលបុណ្យ តាមសទ្ឋាររៀងខ្លួនៗ។
ក្រោយកិច្ចប្រជុំ លោកអភិបាលខណ្ឌ បានដឹកនាំមន្ត្រីចុះត្រួតពិនិត្យ និងនាំយកអាកុល ម៉ាស់ ចុះប្រគេនដល់ព្រះសង្ឃនៅវត្តទាំង៤ ក្នុងខណ្ឌចំការមន ដើម្បីប្រើប្រាស់ បម្រើប្រជាប្រពលដ្ឋ ដែលមកធ្វើបុណ្យ នាឱកាសបុណ្យកាន់បិណ្ឌនេះ។
ឆ្លៀតក្នុងឱកាសខាងលើនេះ ផងដែរ លោកអភិបាលខណ្ឌ បានរំលឹកដល់មន្រ្តីក្រោមឱវាទឲ្យយកចិត្ត ទុកដាក់រៀបចំសណ្តាប់ធ្នាប់ តាមមូលដ្ឋានឲ្យបានល្អ ជាពិសេស គឺតំបន់ដែល ពាក់ព័ន្ធទីតាំងរម្យណីយដ្ឋាន ទេសចរណ៍ វត្តអារាម។
លោកអភិបាលខណ្ឌ ក៏បានជំរុញដល់អស់លោកចៅសង្កាត់ ដែលមានភារកិច្ចជាអាជ្ញាធរ តាមមូលដ្ឋានត្រូវចូលរួម សម្រួលចរាចរដល់អ្នកដំណើរ តាមយានយន្តគ្រប់ប្រភេទ កុំឲ្យមានការកកស្ទះចរាចរ។ ជាពិសេសកម្លាំង ដែលយាមតាមគោលដៅដែលបានកំណត់។
លើសពីនោះទៀត លោក ថេង សុថុល ក៏បានក្រើនរំលឹក ដល់មន្រ្តីក្រោមឱវាទត្រូវយកចិត្តទុកដាក់ អនុវត្តឲ្យបានច្បាស់លាស់ តាមគោលការណ៍ណែនាំ របស់សាលារាជធានីភ្នំពេញ និងការបែងចែកភារកិច្ចរបស់ខ្លួន ឲ្យជាប់ជាប្រចាំ។
សូមបញ្ជាក់ថា គណៈបញ្ជាការឯកភាពខណ្ឌចំការមន ត្រៀមកម្លាំងរួចជាស្រេច ក្នុងការរក្សាសន្តិសុខសណ្តាប់ធ្នាប់ ជូនប្រជាពលរដ្ឋ និងបានស្នើដល់គ្រប់សង្កាត់ ទាំងអស់ ត្រូវដាក់វេនប្រចាំការតាមសង្កាត់ ដើម្បីអន្តរាគមន៍នូវហេតុការណ៍ផ្សេងៗ ដែលកើតឡើងជាយថាហេតុ និងបានឲ្យចៅសង្កាត់ ត្រូវផ្សព្វផ្សាយដល់បងប្អូន ប្រជាពលរដ្ឋ ត្រូវយកចិត្តទុកដាក់ប្រុងប្រយ័ត្នខ្ពស់ មុនចេញពីលំឋាន ទៅកាន់វត្តអារាម ត្រូវប្រយ័ត្ន និងបង្ការគ្រោះអគ្គិភ័យផងដែរ។
ក្នុងនោះ លោក ថេង សុថុល បានប្រគេនអាល់កុល និងម៉ាស ដល់វត្តចំនួន០៤ ក្នុងមូលដ្ឋានខណ្ឌចំការមន រួមមាន៖ វត្តទួលទំពូង, វត្តថាន់, វត្តស្វាយពពែ, វត្តប្រយូវង្ស ហើយក្នុង១វត្ត ទទួលបានទឹកអាល់កុលចំនួន២កាន និងម៉ាសចំនួន ២០០ម៉ាស ដើម្បីប្រើប្រាស់ក្នុងពិធីកាន់បិណ្ឌ១ ក្នុងការចូលរួមបង្ការ និងទប់ស្កាត់ការរីករាលត្បាត ជំងឺកូវីដ១៩។
នៅតាមវត្តអារាម សង្កេតឃើញមានម៉ាស៊ីន បាញ់អាកុលប្រើប្រព័ន្ធបច្ចេកទេស ដោយមុនប្រជាពលរដ្ឋយកម្ហូបអាហារប្រគេន ជូនព្រះសង្ឃត្រូវឆ្លងកាត់ម៉ាស៊ីន បាញ់អាកុលសិន ហើយចំណែកយាយជី មានការរៀបចំម្ហូបរក្សាអនាម័យខ្ពស់ផង មានម៉ាសពាក្យស្រោមដៃ មុនប៉ះចំនីអាហាឬផ្លែឈើ ដែលប្រគេនដល់ព្រះសង្ឃ ឆាន់ផង បានន័យថា ក្នុងវត្តខណ្ឌចំការមន ចូលរួមនិងរាជរដ្ឋាភិបាលប្រយុទ្ធឆាំងជំងឺកូកូវីដ១៩ តាមក្រសួងសុខាភិបាលណែនាំផងដែរ៕
(ភ្នំពេញ)៖ នៅក្នុងឱកាសអញ្ជើញចុះសួរសុខទុក្ខ និងលើកទឹកចិត្តដល់ក្រុមស្រាវជ្រាវ និងចងក្រងរបាំព្រះរាជទ្រព្យ ឬរបាំក្បាច់បុរាណខ្មែរ កាលពីព្រឹកថ្ងៃព្រហស្បត៍ ទី៣ ខែកញ្ញា លោកស្រីកិត្តិសង្គហបណ្ឌិត ម៉ែន សំអន ឧបនាយករដ្ឋមន្ត្រី បានបញ្ជាក់ថា ការចងក្រងឯកសាររបាំព្រះរាជទ្រព្យ ឬរបាំក្បាច់បុរាណខ្មែរ គឺជាការអភិរក្ស និងរួមគ្នាថែរក្សាកេរ្តិ៍ដំណែលដ៏ពិសិដ្ឋ របស់ដូនតាខ្មែរយើងបានបន្សល់ទុកឱ្យកូនចៅជំនាន់ក្រោយ និងមនុស្សជាតិទាំងអស់ តាំងតែពីសម័យបុព្វកាលរហូតមកដល់បច្ចុប្បន្ន និងគ្រប់ជំនាន់។
លោកស្រីបន្តថា ស្នាដៃសិល្បៈដ៏ពិសិដ្ឋមួយនេះ បានបញ្ជាក់យ៉ាងជាក់ច្បាស់នូវការច្នៃប្រឌិត និងវិចិត្រកម្មដ៏ខ្ពង់ខ្ពស់អស្ចារ្យប្រកបដោយការប៉ិនប្រសព្វ ភាពវៃឆ្លាត ការតស៊ូប្រឹងប្រែង ភាពរុងរឿងជឿនលឿន និងសេចក្តីថ្លៃថ្នូរ របស់ពូជសាសន៍ខ្មែរ។
ពិធីសំណេះសំណាលនេះ បានធ្វើឡើងនៅក្នុងបរិវេណសាលារចនា ដោយមានការចូលរួមពីសិល្បករ សិល្បការិនី៣ជំនាន់ និងអ្នកជំនាន់ក្រោយប្រមាណ១៥០នាក់។ ជាមួយគ្នានេះ ក៏មានការសម្តែងរបាំព្រះរាជទ្រព្យ និងមានការបង្ហាញក្បាច់ក្បួនដែលក្រុមស្រាវជ្រាវបានសរសេរចងក្រងឯកសារជាសំណេរទុកសម្រាប់បច្ចុប្បន្ន និងអ្នកជំនាន់ក្រោយយកទៅសិក្សាដូចជា៖
*ទី១៖ ក្បាច់ពត់ដៃ ពត់ជើងរបស់តួនាង តួនាយរោង តួយក្ស និងតួស្វា *ទី២៖ ក្បាច់បាតខ្លីរបស់តួនាង តួនាយរោង តួយក្ស និងស្វា *ទី៣៖ ចងក្រងក្រាំងភ្លេង និងចម្រៀងរបាំព្រះរាជទ្រព្យ។
លោកស្រី ម៉ែន សំអន បានផ្តាំផ្ញើសាកសួរសុខទុក្ខពីសំណាក់សម្តេចតេជោ ហ៊ុន សែន នាយករដ្ឋមន្ត្រីនៃកម្ពុជា និងសម្តេចកិត្តិព្រឹទ្ធបណ្ឌិត ប៊ុន រ៉ានី ហ៊ុនសែន ដែលជានិច្ចកាល សម្តេចទាំងពីរតែងតែយកចិត្តទុកដាក់ខ្ពស់ក្នុងការលើកស្ទួយវិស័យវប្បធម៌ ដោយបានកំណត់យកថ្ងៃទី៣ ខែមីនា ជារៀងរាល់ឆ្នាំ ជាថ្ងៃប្រារព្ធទិវាវប្បធម៌ជាតិ និងសំណេះសំណាលជាមួយសិល្បៈករ ក៏ដូចជាលោកគ្រូ អ្នកគ្រួនៃវស័យសិល្បៈ ក្នុងន័យជួយផ្សព្វផ្សាយ ជួយការការពារ អភិរក្ស និងអភិវឌ្ឍបេតិកភណ្ឌវប្បធម៌ជាតិ ប្រកបដោយចីរភាព ដោយឈរលើគោលការណ៍ «អភិរក្សដើម្បីអភិវឌ្ឍ និងអភិវឌ្ឍលើមូលដ្ឋានអភិរក្ស» សំដៅទាញយកប្រយោជន៍សមស្របសម្រាប់ការអភិវឌ្ឍប្រទេសជាតិ និងផ្ទេរមរតកដ៏មានតម្លៃនេះដល់យុវជនជំនាន់ក្រោយៗទៀត។
ទន្ទឹមនឹងនេះ លោកស្រីបានរំលឹកថា នៅក្នុងទិវាវប្បធម៌ជាតិ ៣ មីនា លើកទី២២ សម្តេចតេជោ ហ៊ុន សែន មានប្រសាសន៍ថា របាំព្រះរាជទ្រព្យជាមរតកដូនតាមិនត្រូវទុកឲ្យអាប់ឱននោះទេ។ តាមរយៈនេះ លោកស្រី ម៉ែន សំអន បានកោតសរសើរក្រុមស្រាវជ្រាវ និងចងក្រងជាសំណេរអំពីរបាំព្រះរាជទ្រព្យដែលដឹកនាំដោយលោកស្រីបណ្ឌិតសភាចារ្យ ភឿង សកុណា រដ្ឋមន្ត្រីក្រសួងវប្បធម៌ និងវិចិត្រសិល្បៈ ដែលបានធ្វើឲ្យការងារមួយនេះក្លាយជាការងារងារអាទិភាព ក្នុងនយោបាយអភិរក្ស និងអភិវឌ្ឍន៍វប្បធម៌ជាតិ។
ជាមួយគ្នានេះ លោកស្រី ម៉ែន សំអន បានបញ្ជាក់ថា អ្វីៗអាចធ្វើទៅបាននាពេលនេះ គឺដោយសារប្រទេសមានសុខសន្តិភាព ប្រជាជនកម្ពុជាកំពុងរស់នៅយ៉ាងសុខុដុមរមនាក្រោមពន្លឺនៃសន្តិភាព ក្រោមការដឹកនាំរបស់សម្តេចតេជោ ហ៊ុន សែន បានធ្វើឲ្យមានការអភិវឌ្ឍន៍លើគ្រប់វិស័យ។ ដូចដែលយើងធ្លាប់បានឆ្លងកាត់អតីតកាលដ៏ឈឺចាប់ និងខ្មៅងងឹត ដែលបណ្តាលមកពីភ្លើងសង្គ្រាម និងអំពើប្រល័យពូជសាសន៍ ក្នុងរបប ប៉ុល ពត ដែលបានធ្វើប្រទេសជាតិត្រូវបានបំផ្លិចបំផ្លាញខ្ទេចខ្ទីរស្ទឺរ ទាំងស្រុង ក្នុងនោះវិស័យវប្បធម៌ និងសិល្បៈក៏ត្រូវបានបំផ្លិចបំផ្លាញផងដែរ។
ប៉ុន្តែដោយសារគុណបុណ្យរណសិរ្សសាមគ្គីសង្រ្គោះជាតិកម្ពុជា ដឹកនាំដោយសម្តេចទាំងបីគឺ សម្តេចធម្មពោធិសាល ជា ស៊ីម អតីតប្រធានព្រឹទ្ធសភា, សម្តេចពញាចក្រី ហេង សំរិន ប្រធានរដ្ឋសភា និងសម្តេចតេជោ ហ៊ុន សែន ព្រមទាំងឥស្សរជនផ្សេងទៀតបានក្រោកឈរឡើងតស៊ូ និងបូជានូវអ្វីៗគ្រប់បែបបយ៉ាង ដើម្បីរំដោះប្រទេសជាតិ និងសាសនា ឱ្យរួចផុតពីរបបខ្មៅងងឹតនេះ នៅថ្ងៃទី៧ ខែមករា ឆ្នាំ១៩៧៩។ ក្រោយថ្ងៃរំដោះ ៧មករា ឆ្នាំ១៩៧៩ អ្វីៗគ្រប់យ៉ាងត្រូវបានរស់ឡើងវិញ សិល្បៈ វប្បធម៌ របាំទាំងសម័យ និងបុរាណគ្រប់ទម្រង់ទាំងអស់ក៏បានរស់រានឡើងវិញផងដែរ។
គួររំលឹកថា របាំព្រះរាជទ្រព្យ ឬរបាំក្បាច់បុរាណខ្មែរត្រូវបានដាក់បញ្ចូលក្នុងបេតិកភណ្ឌ អរូបីយ៍នៃមនុស្សជាតិរបស់អង្គការយូណេស្កូនៅឆ្នាំ២០០៣ តាមរយៈគុណតម្លៃយ៉ាងខ្ពង់ខ្ពស់លើផ្នែកឆ្នៃ ប្រឌិតដ៏ល្អឯក និងនៅលើផ្នែកអប់រំ (ទាំងផ្លូវចិត្តនិងផ្លូវកាយផងដែរ)។ ទម្រង់របាំព្រះរាជទ្រព្យ ឬរបាំក្បាច់បុរាណខ្មែរមានចែកជាពីរផ្នែកធំៗគឺ របាំ (ដូចជារបាំអប្សរា ទេពមនោរម្យ) និងរបាំរឿង (របាំព្រះថោង នាងនាគ)។ នៅក្នុងនោះមានតួរសំខាន់ៗ ចំនួន ៤ ដែលរួមមាន៖ តួនាង (តួស្រី) តួនាយរោង (តួប្រុស) តួយក្ស និងតួអង្គស្វា (តួសត្វ)។
ទម្រង់នេះសម្ដែងដោយសិល្បៈការិនីទាំងអស់លើកលែងតែតួស្វា។ ចុងបញ្ចប់លោកស្រីកិត្តិសង្គហបណ្ឌិត ម៉ែន សំអន បានឧបត្ថម្ភព្រឹទ្ធសាស្ត្រារចារ្យ សិល្បៈករ សិល្បការិនីវ័យចំណាស់ម្នាក់ៗ២០០ដុល្លា និងអ្នកចូលរួមប្រមាណ១៥០នាក់ ម្នាក់ៗសំពត់សឹង១ និងថវិកា១០ម៉ឺនរៀល៕
(ភ្នំពេញ)៖ នៅរសៀលថ្ងៃទី៣ ខែកញ្ញា ឆ្នាំ២០២០នេះ កម្លាំងនគបាលនាយកដ្ឋានព្រហ្មទណ្ឌ ក្រសួងមហាផ្ទៃ បានបញ្ជូនខ្លួនជនសង្ស័យមានឈ្មោះ ឡាច ចន្ថា អាយុ២៥ឆ្នាំ ទៅកាន់សាលាដំបូងរាជធានីភ្មំពេញ ដើម្បីប្រគល់ជូនខាងតំណាងអយ្យការ បើកការស៊ើបសួរ និងចោទប្រកាន់តាមផ្លូបច្បាប់ ក្រោមបទល្មើស រំលោភ និងអារ-កសម្លាប់ក្មេងស្រីរងគ្រោះ។
សូមបញ្ជាក់ថា ឃាតករូបនេះ ត្រូវកម្លាំងនាយកដ្ឋាននគរបាលព្រហ្មទណ្ឌ ក្រសួងមហាផ្ទៃ ចាប់ខ្លួននៅព្រឹកថ្ងៃទី០២ ខែកញ្ញា ឆ្នាំ២០២០ នៅក្រោមស្ពានព្រែកព្នៅ ខណ្ឌព្រែកព្នៅ រាជធានីភ្នំពេញ។
ប្រតិបត្តិការនេះធ្វើឡើងដោយ កម្លាំងនាយកដ្ឋាននគរបាលព្រហ្មទណ្ឌ ដឹកនាំសហការជាមួយ ស្នងការដ្ឋាននគរបាលរាជធានីភ្នំពេញ, នាយកដ្ឋាននគរបាលបច្ចេកទេស និងវិទ្យាសាស្រ្ត, នគរបាលខណ្ឌពោធិ៍សែនជ័យ, ខណ្ឌព្រែកព្នៅ និងកម្លាំងនគរបាលខេត្តកំពង់ស្ពឺ ក្រោយការបញ្ជាយ៉ាងម៉ឺងម៉ាត់ពី នាយឧត្តមសេនីយ៍ សន្ដិបណ្ឌិត នេត សាវឿន អគ្គស្នងការនគរបាលជាតិ និងមានការចង្អុលបង្ហាញពី ឧត្តមសេនីយ៍ឯក អ៉ិន បូរ៉ា អគ្គស្នងការរងទទួលផែន និងលោកឧត្តមសេនីយ៍ឯក ង៉េង ជួ ប្រធាននាយកដ្ឋាននគរបាលព្រហ្មទណ្ឌ។
ក្រោយពីបានសាកសួរជនសង្ស័យសារភាពថា ខ្លួនពិតជាបានធ្វើសកម្មភាពយកដំបងឆក់ ឆក់ជនរងគ្រោះ ហើយកាំបិតចិតបន្លែ អារ.ក បណ្តាលឲ្យជនរងគ្រោះស្លាប់នៅនឹងកន្លែង រួចក៏ចាប់ផ្តើមធ្វើសកម្មភាពរំលោភទៅលើជនរងគ្រោះពិតប្រាកដមែន។
គួរជម្រាបថា ជនរងគ្រោះក្នុងហេតុការណ៍នេះ ឈ្មោះ ពេញ ស្រីពេជ្រ អាយុ១៤ឆ្នាំ មានបងប្អូនចំនួន៤នាក់ ហើយនាងគឺជាកូនទី៤ មានឪពុកឈ្មោះ ទ្រី អ៉ី អាយុ៥០ឆ្នាំ មុខរបររត់ម៉ូតូកង់បី និងម្តាយឈ្មោះ ចាន់ ស្រី មុំ អាយុ៤៥ឆ្នាំ មុខរបរកម្មការនីរោងចក្រ មានស្រុកកំណើត នៅក្នុងភូមិដីក្រហម ឃុំសំភាស ស្រុកស្ទឹងត្រង់ ខេត្តកំពង់ចាម។ ព្រោះតែការតក់ស្លុតខ្លាំងពេក ម្ដាយបានយំសោករហូតដល់សន្លប់៕
(ភ្នំពេញ)៖ នៅថ្ងៃទី០៣ ខែកញ្ញា ឆ្នាំ២០២០នេះ សម្តេចអគ្គមហាពញាចក្រី ហេង សំរិន បានទទួលជួបសន្ទនាតាមទូរស័ព្ទជាមួយ លោក មូហាម៉ាត់ សាឌីក សាន់ច្រានី (  ) ប្រធានព្រឹទ្ធសភាប៉ាគីស្ថាន ដោយមានការលើកឡើងអំពីការពង្រីកទំនាក់ទំនង និងកិច្ចសហប្រតិបត្តិបត្តិការរវាងប្រទេសទាំងពីរ។
ក្នុងជំនួបសន្ទនាតាមទូរស័ព្ទនេះ ប្រធានស្ថាប័នសភាប្រទេសទំាងពីរបានលើកឡើងពីកិច្ចសហប្រតិបត្តិការដ៏ល្អរវាងស្ថាប័ននីតិប្បញ្ញត្តិប្រទេសទំាងពីរ នាពេលកន្លង និងបានសន្យាថា នឹងខិតខំពង្រឹងពង្រីកទំនាក់ទំនងការទូតសភាប្រទេសទំាងពីរ ឲ្យកាន់តែរឹងមាំថែម ទៀត ទាំងទ្វេភាគី និងពហុភាគី ដូចជាក្នុងក្របខណ្ឌ សហភាពអន្តរសភា () សភាតំបន់អាស៊ី () និង វេទិកាសភាតំបន់អាស៊ីប៉ាស៊ីហ្វិក () ជាដើមនោះ។
លោក មូហាម៉ាត់ សាឌីក សាន់ច្រានី បានកោតសរសើរចំពោះសម្តេចប្រធានរដ្ឋសភាកម្ពុជា ដែលមានបទពិសោធន៍ច្រើនក្នុងភាពជាអ្នកដឹកនាំ ស្ថាប័ននីតិប្បញ្ញត្តិ ដែលបានធ្វើឱ្យប្រទេសកម្ពុជា មានការអភិវឌ្ឍជឿនលឿន និងជាពិសេសទំនាក់ទំនង និងកិច្ចសហប្រតិបត្តិការល្អរវាងសភា នៃប្រទេសទាំងពីរ។ លោកបានស្នើសុំរដ្ឋសភាកម្ពុជា គាំទ្របេក្ខភាពសភាប៉ាគីស្ថាន ជាប្រធាន  ក្នុងអាណត្តិ ២០២០-២០២៣ និងជំរុញឲ្យមានការផ្លាស់ប្តូរដំណើរទស្សនកិច្ចរបស់រដ្ឋសភាប្រទេសទំាងពីរនៅគ្រប់កម្រិត។
សម្តេចអគ្គមហាពញាចក្រី ហេង សំរិន បានគាំទ្រចំពោះការលើកឡើងរបស់ លោកប្រធានព្រឹទ្ធសភាប៉ាគីស្ថាន។ សម្តេច នឹងជំរុញក្រុមសភាជាតិកម្ពុជា  ពិចារណា និងគាំទ្រចំពោះសំណើរបស់សភាប៉ាគីស្ថាននេះ។ ជាមួយគ្នានេះ សម្តេចប្រធានរដ្ឋសភា បានបញ្ជាក់ថា រដ្ឋសភាកម្ពុជា បានគំាទ្រសភាប៉ាគីស្ថាន ជាសមាជិកសង្កេតការណ៍របស់អន្តរសភាអាស៊ាន () ដែលរដ្ឋសភាវៀតណាម ទទួលធ្វើជាម្ចាស់ផ្ទះ នាដើមខែកញ្ញា ខាងមុខនេះ ផងដែរ៕
(ភ្នំពេញ)៖ លោក ទិត ចន្ថា រដ្ឋលេខាធិការប្រចាំការ នៃក្រសួងទេសចរណ៍ នៅព្រឹកថ្ងៃទី០៣ ខែកញ្ញា ឆ្នាំ២០២០នេះ បានឲ្យដឹងថា ក្នុងឱកាសឈប់សម្រាកសងបុណ្យចូលឆ្នាំ រយៈពេល៥ថ្ងៃកន្លងទៅនេះ មានភ្ញៀវទេសចប្រមាណ១.៤លាននាក់ បានដើរកម្សាន្ដនៅទូទាំងប្រទេស ក្នុងនោះបានចាយថវិកាប្រមាណជាង១០០ដុល្លារអាមេរិក។
ក្នុងសន្និសីទសារព័ត៌មានដែលរៀបចំឡើងដោយ អង្គភាពអ្នកនាំពាក្យរាជរដ្ឋាភិបាល ស្ដីពី «ស្ថានភាពវិស័យទេសចរណ៍ ក្នុងអំឡុងពេល នៃការរីករាលជំងឺកូវីដ១៩» លោក ទិត ចន្ថា បានបញ្ជាក់ថា ការចាយថវិការបស់ភ្ញៀវទេសចរនេះ គឺជាការជំរុញចរន្ដសេដ្ឋកិច្ចផ្ទៃក្នុងមួយដ៏ល្អ គ្រាដែលទេសចរណ៍បរទេសត្រូវបានធ្លាក់ចុះស្ទើរទាំងស្រុង។
លោក ទិត ចន្ថា បានថ្លែងយ៉ាងដូច្នេះថា «ក្នុងឱកាសឈប់សម្រាកកន្លងទៅនេះ សកម្មភាពទេសចរណ៍ផ្ទៃក្នុងបានរុញទៅគ្រប់ទិសទីទាំងអស់ មានរហូតទៅដល់ប្រមាណ១.៥លាននាក់ ក្នុងនោះមាន១០ភាគរយ ជាជនបរទេសនៅក្នុងប្រទេសកម្ពុជា បានជំរុញសេដ្ឋកិច្ចផ្ទៃក្នុងដែលយើងប៉ាន់ប្រមាណ ជំហានដំបូងថា ប្រមាណ១០០លានដុល្លារ ក្នុងរយៈពេល៩ថ្ងៃកន្លងមកនេះ»។
មន្ដ្រីជាន់ខ្ពស់រូបនេះ បានអះអាងទៀតថា ថវិកា១០០លានដុល្លារនេះ គឺជាចរន្ដផ្ទាល់នៃការចំណាយរបស់ភ្ញៀវទៅក្នុងគោលដៅទេសចរណ៍ ហើយទុននេះនឹងជួយជំរុញផ្នែកពាក់ព័ន្ធផ្សេងៗទៀត នៃសេដ្ឋកិច្ចសង្គម។ លោកបន្ថែមថា តាមរយៈតួលេខនេះ ក៏ជាការលើកទឹកចិត្តឲ្យមានការវិនិយោគបន្ថែម សណ្ឋាគារ ភោជនីយដ្ឋាន អាហារដ្ឋាន សេវាកម្មទេសចរណ៍នៅមូលដ្ឋាន ចាប់ផ្ដើមបើកដំណើរការឡើងវិញផងដែរ។
បើតាមលោក ទិត ចន្ថា ក្នុងរយៈពេល៩ថ្ងៃ នៃការឈប់សម្រាក (បូកទាំងថ្ងៃសៅរ៍ អាទិត្យ) តំបន់ទេសចរណ៍ជាច្រើនជួបប្រទះនូវកង្វះការផ្គត់ផ្គង់ ដូចជាកន្លែងស្នាក់នៅជាដើម ហើយប្រសិនបើមានមូលដ្ឋានទេសចរណ៍ច្រើនជាងនេះ អាចនឹងទទួលបានភ្ញៀវទេសចរផ្ទៃក្នុង កាន់តែច្រើនទៀតផងដែរ ក្នុងពេលឈប់សម្រាកនេះ។
ជាមួយគ្នានេះ លោក ទិត ចន្ថា បានឲ្យដឹងថា រហូតមកដល់ពេលនេះ តាមតួលេខដែលក្រសួងទេសចរណ៍ទទួលបាន អាជីវកម្មបម្រើឲ្យវិស័យទេសចរណ៍ ៣០ភាគរយបើកដំណើរការឡើងវិញ ក្នុងចំណោម៩០ភាគរយដែលត្រូវបិទទ្វារ ដោយសារកូវីដ-១៩។ ក្នុងនោះ កម្មករ និយោជិត ប្រមាណជាង១០ម៉ឺននាក់បានចូលបម្រើការងារវិញផងដែរ៕


(ភ្នំពេញ)៖ ក្នុងកិច្ចប្រជុំស្ដីពីការកំណត់ប្រាក់ឈ្នួលអប្បបរមា ផ្នែកវាយនភណ្ឌកាត់ដេរ និងផលិតស្បែកជើងសម្រាប់ឆ្នាំ២០២១ លោក អ៉ិត សំហេង រដ្ឋមន្ត្រីក្រសួងការងារ និងបណ្ដុះបណ្ដាលវិជ្ជាជីវៈ និងជាប្រធានក្រុមប្រឹក្សាជាតិ ប្រាក់ឈ្នួលអប្បបរមា បានកំណត់ឲ្យក្រុមប្រឹក្សាជាតិ ប្រាក់ឈ្នួលអប្បបរមា រួមគ្នាបញ្ចប់កិច្ចពិភាក្សាប្រាក់ឈ្នួល ត្រឹមថ្ងៃទី០៩-១០ ខែកញ្ញា ពោលគឺនៅមុនពិធីបុណ្យភ្ជុំបិណ្ឌខាងមុខ។
ការជំរុញនេះធ្វើឡើងក្នុងកិច្ចប្រជុំរបស់ក្រុមប្រឹក្សាជាតិប្រាក់ឈ្នួលអប្បបរមា (ក.ជ.ប.អ.) អាណត្តិទី១ ឆ្នាំទី២ ស្ដីពីការកំណត់ប្រាក់ឈ្នួលអប្បបរមា ផ្នែកវាយនភណ្ឌ កាត់ដេរសម្លៀក និងផលិតស្បែកជើងសម្រាប់ឆ្នាំ២០២១ នាព្រឹកថ្ងៃទី០៣ ខែកញ្ញា ឆ្នាំ២០២០ នៅទីស្ដីការក្រសួងការងារ។
នាឱកាសនោះ លោក អ៉ិត សំហេង បានឱ្យដឹងថា ការពិភាក្សាកំណត់ប្រាក់ឈ្នួលអប្បបរមា នៅប្រទេសកម្ពុជា ត្រូវបានចាប់ផ្តើមអនុវត្តលើកដំបូងក្នុងឆ្នាំ២០០០ ហើយត្រូវបានធ្វើការកែលម្អ ជាបន្តបន្ទាប់តាមរយៈយន្តការត្រីភាគី។
ជាក់ស្តែង រាជរដ្ឋាភិបាលបានរៀបចំសេចក្តីព្រាងច្បាប់ ស្តីពីប្រាក់ឈ្នួលអប្បបរមាក្នុងឆ្នាំ២០១៦ និងទទួលបានការអនុម័ត និងប្រកាសឱ្យប្រើកាលពីថ្ងៃទី៦ ខែកក្កដា ឆ្នាំ២០១៨ ដោយបានបញ្ចូលនូវគោលការណ៍ទាំង៥ លក្ខណវិនិច្ឆ័យផ្នែកសង្គម (ស្ថានភាពគ្រួសារ អត្រាអតិផរណា និងចំណាយក្នុងការរស់នៅ) និងលក្ខណវិនិច្ឆ័យផ្នែកសេដ្ឋកិច្ច (ផលិតភាព ភាពប្រកួតប្រជែងរបស់ប្រទេស ស្ថានភាពទីផ្សារការងារ និងកម្រិតចំណេញរបស់វិស័យ) ព្រមទាំងកាលវិភាគនៃការចរចាប្រាក់ឈ្នួលអប្បបរមា ដែលជាលទ្ធផលនៃសិក្ខាសាលាត្រីភាគីថ្នាក់ជាតិ កាលពីថ្ងៃទី២៤-២៥ ខែមេសា ឆ្នាំ២០១៤។
លោករដ្ឋមន្ត្រីបានបន្តថា សម្រាប់ឆ្នាំ២០២០ ដំណើរការពិភាក្សាប្រាក់ឈ្នួលអប្បបរមាប្រព្រឹត្តទៅតាមកាលបរិច្ឆេទធម្មតា ប៉ុន្តែដោយសារនៅខែមីនា ឆ្នាំ២០២០ មានការផ្ទុះឡើងនូវជំងឺកូវីដ១៩ ក្នុងសហភាពអឺរ៉ុប និងសហរដ្ឋអាមេរិក ដែលជាទីផ្សារនាំចេញផលិតផលចម្បងរបស់ប្រទេសកម្ពុជា ហើយប្រទេសទាំងនោះ បានប្រកាសដាក់ប្រទេសក្នុងភាពអាសន្ន ដែលជាហេតុធ្វើឱ្យការនាំចេញផលិតផលកាត់ដេរ និងស្បែកជើងរបស់ប្រទេសកម្ពុជាមានការធ្លាក់ចុះ។
យ៉ាងណាក៏ដោយ លោករដ្ឋមន្ត្រី អ៉ិត សំហេង បានកំណត់ឲ្យក្រុមប្រឹក្សាជាតិប្រាក់ឈ្នួលអប្បបរមា រួមគ្នាបញ្ចប់កិច្ចពិភាក្សាប្រាក់ឈ្នួលមុនបុណ្យភ្ជុំបិណ្ឌខាងមុខ ដើម្បីឲ្យកម្មករនិយោជិត ក៏ដូចជាភាគីដែលមានសមាសភាព ក្នុងក្រុមប្រឹក្សាជាតិប្រាក់ឈ្នួលអប្បបរមា មានភាពស្ងប់ចិត្តក្នុងការឈប់សម្រាក នាឱកាសខាងមុខនោះ។
អង្គប្រជុំបានឯកភាពគ្នាកំណត់យកថ្ងៃទី០៩-១០ ខែកញ្ញា ជាពេលវេលាប្រជុំបញ្ចប់ចុងក្រោយ សម្រាប់កិច្ចពិភាក្សាប្រាក់ឈ្នួលអប្បបរមា សម្រាប់កម្មករនិយោជិតក្នុងវិស័យវាយនភណ្ឌ កាត់ដេរសម្លៀកបំពាក់ និងផលិតស្បែកជើង។
សូមជម្រាបថា រាជរដ្ឋាភិបាលកម្ពុជា បានដាក់ចេញនូវគោលនយោបាយដំឡើងប្រាក់ឈ្នួល ដល់កម្មករនិយោជិតក្នុងវិស័យវាយនភណ្ឌ កាត់ដេរសម្លៀកបំពាក់ និងផលិតស្បែកជើងរៀងរាល់ឆ្នាំ ពោលគឺចាប់ពីឆ្នាំ១៩៩៧ ប្រាក់ឈ្នួលអប្បបរមារបស់កម្មករនិយោជិតមានចំនួនតែ៤០ដុល្លារអាមេរិកប៉ុណ្ណោះក្នុងមួយខែ រហូតដល់ឆ្នាំ២០២០នេះ ប្រាក់ឈ្នួលអប្បបរមាកម្មករនិយោជិតនៅកម្ពុជាមានចំនួន ១៩០ ដុល្លារអាមេរិកក្នុងមួយខែ៕
(សៀមរាប)៖ ថ្ងៃព្រហស្បតិ៍ ១រោច ខែភទ្របទ ឆ្នាំជូត ទោស័ក ពុទ្ធសករាជ ២៥៦៤ ត្រូវនឹងថ្ងៃទី០៣ ខែកញ្ញា ឆ្នាំ២០២០ ដែលជាថ្ងៃកាន់បិណ្ឌទី១នេះ លោកទេសរដ្ឋមន្ត្រី ស៊ុន ចាន់ថុល បានដឹកនាំមន្ត្រីរាជការក្រសួងសាធារណការ និងដឹកជញ្ជូន ចូលរួមក្នុងពិធីកាន់បិណ្ឌ១ នៅវត្តសុវណ្ណគិរី ហៅវត្តពើងបាក់រទេះ ដោយមានការចូលរួម ពីថ្នាក់ដឹកនាំ មន្ត្រីរាជការក្រសួង និងពុទ្ធបរិស័ទចំណុះជើងវត្តប្រមាណ២០០នាក់។
វត្តសុវណ្ណគិរីមានព្រះសង្ឃទាំងសាមណេរ និងភិក្ខុសរុបចំនួន ៣៤អង្គដែលកំពុងគង់ចាំព្រះវស្សា។ វត្តនេះមានទីតាំងដាច់ស្រយាល ចូលតាមផ្លូវលំ បត់បែនតាម ជម្រាលភ្នំ និងអមដោយរុក្ខជាតិស្រស់បំព្រងគួរជាទីគយគន់ និងខ្យល់បរិសុទ្ធពីធម្មជាតិ ស្ថិតនៅក្នុងភូមិអូរ ឃុំខ្វាវ ស្រុកជីក្រែង ខេត្តសៀមរាប។
ក្នុងពិធីកាន់បិណ្ឌ១នេះ លោកទេសរដ្ឋមន្ត្រី និងគណៈប្រតិភូ បាននាំយកទេយ្យវត្ថុ និងបច្ច័យមួយចំនួន ដើម្បីប្រគេនព្រះសង្ឃគង់ចាំព្រះវស្សាអស់ជិត មួយត្រីមាស ព្រមទាំងបានរៀបចំប្រារព្វពិធីបែបសាសនា ដើម្បីឧទ្ទិសកុសលផលបុណ្យជូនដល់បុព្វការីជនទាំងប្រាំពីរសណ្ដាន ដែលបានចែកឋានទៅ កាន់បរលោក និងបានបួងសួងសូមឱ្យវត្ថុស័ក្កិសិទ្ធិតាមជួយថែរក្សាទំនុកបម្រុងចម្រុងចម្រើន ដល់មន្ត្រីរាជការនៃក្រសួងសាធារណការ និងដឹកជញ្ជូន ក៏ដូចជាបងប្អូនប្រជាពលរដ្ឋខ្មែរទាំងអស់។ ជាពិសេសតាមជួយថែរក្សាប្រទេសជាតិឱ្យមានសុខសន្តិភាពជានិច្ចនិរន្តតរៀងទៅ។
ជាមួយគ្នានេះ លោកទេសរដ្ឋមន្ត្រី ក៏បានបួងសួងសូមឱ្យការធ្វើដំណើររបស់ប្រជាពលរដ្ឋជួបតែសេចក្ដីសុខសុវត្ថិភាព និងពោរពេញដោយស្នាមញញឹម និងបានអំពាវនាវឱ្យប្រជាពលរដ្ឋដែលជាអ្នកប្រើប្រាស់ផ្លូវទាំងអស់ គោរពច្បាប់ចរាចរណ៍ឱ្យបានខ្ជាប់ខ្ជួន និងមានការយោគយល់អធ្យាស្រ័យខ្ពស់ក្នុងពេលបើកបរ ដើម្បីជៀសផុតពីគ្រោះថ្នាក់ចរាចរណ៍ និងចងចាំជានិច្ចនូវប្រសាសន៍ដ៏ខ្ពង់ខ្ពស់របស់សម្ដេចតេជោនាយករដ្ឋមន្ត្រី៖ «ថ្ងៃនេះ ថ្ងៃស្អែក សូមកុំឱ្យមានគ្រោះថ្នាក់ចរាចរណ៍»។
សូមជម្រាបជូនថា វត្តសុវណ្ណគិរី ស្ថិតនៅក្នុងភូមិអូរ ឃុំខ្វាវ ស្រុកជីក្រែង ខេត្តសៀមរាប មានចម្ងាយប្រមាណ៥០គីឡូម៉ែត្រពីផ្សារកំពង់ក្តីដោយធ្វើដំណើរតាមផ្លូវកៅស៊ូខ្លះ ផ្លូវគ្រួសក្រហមខ្លះ និងផ្លូវដីខ្លះ។ ចាប់ពីជើងភ្នំឡើងទៅកាន់វត្ត ផ្លូវមានស្ថានភាពលំបាកបើកបរ ព្រោះជាផ្លូវដី។ ផ្លូវនេះបត់បែនតាម ជម្រាលភ្នំ និងអមដោយរុក្ខជាតិស្រស់បំព្រងគួរជាទីគយគន់ និងខ្យល់បរិសុទ្ធពីធម្មជាតិ។
ដោយសារវត្តនេះជារម្មណីយដ្ឋានធម្មជាតិប្រកបដោយភាពទាក់ទាញ និងជាទីសក្ការបូជាដ៏ស័ក្កសិទ្ធិ ទោះបីផ្លូវឡើងទៅកាន់វត្តនោះមានលក្ខណៈលំបាកបើកបរបន្តិចក្ដី ក៏មានពុទ្ធបរិស័ទចេញចូលយកចង្ហាន់ ទេយ្យវត្ថុ និងបច្ច័យថ្វាយព្រះសង្ឃនៅវត្តនោះជារៀងរាល់ថ្ងៃមិនដែលដាច់ឡើយ៕
(កំពង់ធំ)៖ លោក ជា ចាន់តូ ទេសាភិបាលធនាគារជាតិនៃកម្ពុជា បានឲ្យដឹងថា ការរក្សាគម្លាត និងការអនុវត្តអនាម័យដែលជាការណែនាំរបស់ក្រសួងសុខាភិបាលនៅក្នុងជីវភាពរស់នៅប្រចាំថ្ងៃ និងការប្រារព្ធផ្សេងៗពិសេស ក្នុងពិធីបុណ្យភ្ជុំបិណ្ឌរយៈពេល១៥ថ្ងៃនេះ នៅតែជាបញ្ហាអាទិភាព ដើម្បីរួមគ្នាការការពារពីជំងឺកូវីដ១៩ បើទោះបីកម្ពុជាមិនមានអ្នកស្លាប់ ដោយសារជំងឺនេះក៏ដោយ។
ការលើកឡើងរបស់លោក ជា ចាន់តូ ធ្វើឡើងនៅថ្ងៃទី៣ ខែកញ្ញា ឆ្នាំ២០២០ ក្នុងឱកាសដែលលោក និងលោកស្រី ព្រមទាំងមន្ត្រីបុគ្គលិកធនាគារជាតិនៃកម្ពុជា ចូលរួមកាន់បិណ្ឌទី១ ដែលបានប្រារព្ធធ្វើនៅវត្តចំនួន៣ស្ថិតនៅស្រុកសន្ទុក ខេត្តកំពង់ធំ។
លោក ជា ចាន់តូ ឲ្យដឹងថា «ទោះបីនៅតាមសហគមន៍មិនទាន់មានករណីឆ្លងជំងឺកូវីដ១៩នេះក៏ដោយ តែយើងត្រូវអនុវត្តការធ្វើអនាម័យ ដើម្បីការពារកុំឲ្យមានការឆ្លងជំងឺនេះដោយស្ដាប់តាមការណែនាំរបស់ក្រសួងសុខាភិបាលកម្ពុជា ឲ្យបានជាប់ជាប្រចាំ ដើម្បីរួមគ្នាទប់ស្កាត់កុំឲ្យមានការឆ្លងនៅក្នុងសហគមន៍ព្រោះថា ជំងឺកូវីដ១៩នេះវាមិនទាន់ផុតរលុតពីលោកយើងនៅឡើយទេ»។
លោក ជា ចាន់តូ និងលោកស្រី ព្រមទាំងថ្នាក់ដឹកនាំ មន្ត្រី បុគ្គលិកបានឧទ្ទិសដល់ជីដូន ជីតា មាតា បិតា និងញ្ញាត្តិតិកាទាំង៧សណ្ដាន និងបានឧទ្ទិសចំពោះដួងវិញ្ញាក្ខ័ន្ខ សម្តេចអគ្គមហាធម្មពោធិសាល ជា ស៊ីម វិរៈយុទ្ធជន យុទ្ធនារី ដែលស្នេហាជាតិដែលបានបូជាអាយុជីវិត ដើម្បីបុព្វហេតុជាតិមាតុភូមិ និង សូមឧទ្ទិសជូនដល់វិញាណក្ខ័ន្ធប្រជាជានកម្ពុជាស្លូតត្រង់ ដែលស្លាប់ក្នុងបរបប្រល័យពូជសាសន៍ ប៉ុល ពត ផងដែរ ។
ទន្ទឹមនឹងនេះក៏បានបួងសួង សូមឲ្យមនុញ្ញផលទាំអស់ ដែលកើតចេញពីការធ្វើបុណ្យក្រោមកម្លាំងសុទ្ធាជ្រះថ្លា នៃមហាកម្លាំងសាមគ្គីរបស់ថ្នាក់ដឹកនាំ និងមន្ត្រី បុគ្គលិកធនាគារជាតិ សូមផ្ដល់នូវសេចក្ដីសុខចម្រុងចម្រើនដល់ថ្នាក់នាំជាតិគ្រប់ៗរូប ប្រជាជន និងមាតុភូមិកម្ពុជាឲ្យទទួលបានតែសេចក្ដីសុខមានសន្តិភាពព្រមទាំងមានការអភិវឌ្ឍរីកចម្រើនសម្បូររុងរឿងពិសេសឲ្យរួចចាកផុតពីជំងឺកូវីដ១៩។
ក្នុងឱកាសថ្ងៃកាន់បិណ្ឌទី១នេះ លោក ជា ចាន់តូ និងលោកស្រី បានវេបច្ច័យចំនួន៩លាន២សែនរៀល ដែលកើតចេញពីទឹកចិត្តប្រកបដោយសុទ្ធានាឱកាសនេះប្រគេនចំពោះព្រះ សង្ឃ សម្រាប់ទ្រទ្រង់ក្នុងពិធីបុណ្យកាន់បិណ្ឌ និងបានប្រគេនទ័យ្យវត្ថុនិងបច្ច័យមួយចំនួនដល់ព្រះសង្ឃគង់ក្នុងអារាមទាំង៣នេះផងដែរ៕
(ភ្នំពេញ)៖ លោក វង សូត រដ្ឋមន្ត្រីក្រសួងសង្គមកិច្ច អតីតយុទ្ធជន និងយុវនីតិសម្បទា បានលើកឡើងថា មន្ត្រីក្រសួងទាំងអស់ ត្រូវពង្រឹង និងបង្កើនប្រសិទ្ធភាព ការងារ ព្រមទាំងយកឆន្ទៈមកបម្រើប្រជាពលរដ្ឋ ដើម្បីជួយដល់វិស័យសង្គមកិច្ច អតីតយុទ្ធជន និងយុវនីតិសម្បទា។
ជាមួយគ្នានោះ រដ្ឋមន្ត្រីក្រសួងសង្គមកិច្ច បានបន្ថែមទៀតថា វិស័យសង្គមកិច្ច អតីតយុទ្ធជន និងយុវនីតិសម្បទា ដូចជាការកាត់បន្ថយនូវភាពរងគ្រោះ និងងាយរងគ្រោះរបស់ប្រជាជន ជាពិសេសប្រជាជនក្រីក្រ ឆ្លើយតបទៅនឹងតម្រូវការរបស់ប្រជាជនគ្រប់ស្រទាប់ សំដៅលើកកម្ពស់កម្រិតប្រជាជន ប្រជាជនក្រីក្រ ងាយរងគ្រោះ ជនពិការ កុមារកំព្រា អនីតិជន ជនរងគ្រោះដោយសារការប្រើប្រាស់គ្រឿងញៀន អតីតយុទ្ធជន អតីតមន្ត្រីរាជការ ស៊ីវិល និងមនុស្សចាស់ជរា។
រដ្ឋមន្ត្រី វង សូត បានថ្លែងបែបនេះ ក្នុងពិធីប្រកាសចូលកាន់មុខតំណែងអគ្គនាយកកិច្ចការរដ្ឋបាល និងហិរញ្ញវត្ថុថ្មី គឺលោក រឿន រិទ្ធីរ័ត្ន ត្រូវបានចូលមកកាន់ដំណែងជា អគ្គនាយកកិច្ចការរដ្ឋបាល និងហិរញ្ញវត្ថុ ជំនួសលោក សៅ ឡែន ដែលត្រូវទៅកាន់តំណែងថ្មីវិញ។
លោក វង សូត ក៏បានកោតសរសើរដល់មន្រ្តី និងភាគីពាក់ព័ន្ធទាំងអស់ ដែលបានចូលរួមអនុវត្តការបើកប្រាក់ឧបត្ថម្ភសាច់ប្រាក់ជូនគ្រួសារក្រីក្រ និងជនងាយរងគ្រោះ ក្នុងអំឡុងពេលប្រឆាំងជំងឺកូវីដ១៩ ប្រកបដោយភាពជោគជ័យ និងរលូនទៅមុខ។
លោកនៅតែបក្រើនរំឭកដល់ប្រជាពលរដ្ឋក្រីក្រ ដែលទទួលបានថវិកាពីកម្មវិធីរបស់រាជរដ្ឋាភិបាល មេត្តាយកថវិកានោះ ទៅប្រើប្រាស់ឱ្យបានជាប្រយោជន៍ ដល់គ្រួសារ ចៀសវាងយកថវិកាទាំងនោះ ទៅប្រើប្រាស់ខុស ដូចជា ស៊ីផឹកជាដើម ដែលម្យ៉ាងទៀតការស៊ីផឹក គឺជាទង្វើមិនសមស្របឡើយ ព្រោះវាក៏ប្រឈម នឹងការឆ្លងជំងឺកូវីដ ១៩ ផងដែរ ។
ក្រោយទទួលបានតំណែងថ្មី លោក រឿន រិទ្ធីរ័ត្ន បានប្តេជ្ញាចិត្តថា នឹងបំពេញតួនាទីភារកិច្ច ដែលទទួលបាននាពេលនេះ ឲ្យបានល្អបំផុត ដើម្បីបម្រើដល់ប្រជាពលរដ្ឋខ្មែរ ជាពិសេស គឺបម្រើលើការងារ ដែលត្រឹមត្រូវ ស្របតាមគោលនយោបាយរបស់រាជរដ្ឋាភិបាលកម្ពុជា៕
(ភ្នំពេញ)៖ រដ្ឋលេខាធិការប្រចាំការនៃក្រសួងទេសចរណ៍ លោក ទិត ចន្ថា បានឱ្យដឹងថា កាលពីកំលុងពេលជួបបញ្ហាជំងឺកូវីដ-១៩ មូលដ្ឋានអាជីវកម្មសេវាកម្មទេសចរណ៍ស្ទើរតែ ៩០% នៅទូទាំងប្រទេសត្រូវបានផ្អាកដំណើរការជាបន្តបន្ទាប់។ ប៉ុន្តែដោយសារនៅរយៈពេលចុងក្រោយនេះ ភ្ញៀវទេសចរផ្ទៃក្នុងមានភាពល្អប្រសើរឡើងវិញ បានជំរុញឱ្យមូលដ្ឋានអាជីវកម្មសេវាកម្មទេសចរណ៍ប្រមាណ ៣០% បើកដំណើរការឡើងវិញ។
ការថ្លែងរបស់ថ្នាក់ដឹកនាំជាន់ខ្ពស់ក្រសួងទេសចរណ៍យ៉ាងដូច្នេះ ត្រូវបានធ្វើឡើងក្នុងសន្និសីទសារព័ត៌មាន ស្ដីពីស្ថានភាពវិស័យទេសចរណ៍នាកំលុងពេលវិបត្តិជំងឺកូវីដ១៩ ដែលរៀបចំដោយអង្គភាពអ្នកនាំពាក្យរាជរដ្ឋាភិបាល នាព្រឹកថ្ងៃទី០៣ ខែកញ្ញា ឆ្នាំ២០២០ នៅទីស្ដីការគណៈរដ្ឋមន្ដ្រី។
នៅទូទាំងប្រទេសកម្ពុជាមានមូលដ្ឋានអាជីវកម្មសេវាកម្មទេសចរណ៍សរុបចំនួន ៩,៦៨៩ទីតាំង ក្នុងនោះមានសណ្ឋាគារ ផ្ទះសំណាក់ ភោជនីយដ្ឋាន ម៉ាស្សា ស្ប៉ា ទីភ្នាក់ងារទេសចរណ៍ ខារ៉ាអូខេ រង្គសាល ឌីស្កូតែក បៀហ្គាឌិន កីឡាទេសចរណ៍ជាដើម។
នាឱកាសនោះ លោក ទិត ចន្ថា បានឱ្យដឹងថា នាកំលុងពេលដែលកម្ពុជាជួបវិបត្តិជំងឺកូវីដ១៩ សណ្ឋាគារ ផ្ទះសំណាក់ ភោជនីយដ្ឋាន អាហារដ្ឋាន ក៏ដូចជាមូលដ្ឋានអាជីវកម្មសេវាកម្មទេសចរណ៍ដទៃទៀតស្ទើរតែ ៩០% ត្រូវបានផ្អាកសកម្មភាពអាជីវកម្មរបស់ខ្លួនជាបណ្ដោះអាសន្ន ដោយសារការទប់ស្កាត់ការរីករាលដាលជំងឺកូវីដផង និងដោយសារពុំមានភ្ញៀវទេសចរមកទទួលសេវាកម្មផង។
លោកបានបន្តថា នាពេលបច្ចុប្បន្ននេះ ទោះបីសកម្មភាពទេសចរអន្តរជាតិត្រូវបានផ្អាកសកម្មភាពស្ទើរតែទាំងស្រុង ក៏ចលនាទេសចរផ្ទៃកំពុមានសកម្មភាពល្អប្រសើរឡើងវិញដែរ ក្នុងនោះមូលដ្ឋានអាជីវកម្មសេវាកម្មទេសចរណ៍សរុបប្រមាណ ៣០% នៅទូទាំងប្រទេសបានបើកដំណើរការឡើងវិញ។
ចំណែកមូលដ្ឋានអាជីវកម្មសេវាកម្មទេសចរណ៍ដទៃទៀត ដែលបានផ្អាកដំណើរការកាលពីកន្លងទៅ ហើយមិនទាន់បានបើកដំណើរការផងនោះ ក៏ត្រៀមនឹងបើកដំណើរការឡើងវិញនាពេលខាងមុខផងដែរ។
បើតាមការមើលឃើញរបស់ក្រសួងទេសចរណ៍ ការបើកដំណើរឡើងវិញនូវមូលដ្ឋានអាជីវកម្មសេវាកម្មទេសចរណ៍ខាងលើនេះ បានជួយសម្រាលដល់ការលំបាករបស់កម្មករ និយោជិត និងបុគ្គលិកបម្រើការក្នុងវិស័យទេសចរណ៍ឱ្យត្រលប់មកមានការធ្វើឡើងវិញមួយចំនួនធំ ទោះបីមិនបានពេញលេញទូទាំងប្រទេសក៏ដោយ។
ជាក្ដីរំពឹងទុករបស់លោក ទិត ចន្ថា នាពេលខាងមុខ ប្រសិនបើបញ្ហាជំងឺកូវីដ-១៩ កាន់តែមានការថមថយ ឬកាន់តែមានការគ្រប់គ្រងបានល្អប្រសើរ នោះទេសចរអន្តរជាតិ នឹងត្រលប់មកទស្សនាប្រទេសកម្ពុជាវិញជាបណ្ដើរៗ ហើយមូលដ្ឋានអាជីវកម្មសេវាកម្មទេសចរណ៍នានា ក៏នឹងដំណើរការពេញលេញនៅទូទៅប្រទេសឡើងវិញ ឬអាចមានការរីកចម្រើនតទៅមុខទៀតផងដែរ៕

(ភ្នំពេញ)៖ លោកទេសរដ្ឋមន្ត្រី គន់ គីម អនុប្រធានទី១នៃគណៈកម្មាធិការជាតិគ្រប់គ្រងគ្រោះមហន្តរាយ បានថ្លែងថា ការងារគ្រប់គ្រង និងឆ្លើយតបទៅនឹងគ្រោះមហន្តរាយមិនមែនជាជាការងារដាច់ដោយឡែករបស់គណៈកម្មាធិការជាតិគ្រប់គ្រងគ្រោះមហន្តរាយនោះឡើយ គឺជាការរួមមួយរបស់ជាតិ ដែលទាមទារឱ្យមានការចូលរួមពីគ្រប់ក្រសួង ស្ថាប័ន និងភាគីពាក់ព័ន្ធទាំងអស់ ដើម្បីឆ្លើយតបនឹងការងារគ្រោះមហន្តរាយនេះមានប្រសិទ្ធភាពខ្ពស់។
លោកទេសរដ្ឋមន្ត្រី បានថ្លែងបែបនេះ ក្នុងកិច្ចប្រជុំអន្តរក្រសួង ស្ថាប័ន ដើម្បីអនុម័តផែនការសកម្មភាពជាតិសម្រាប់ការកាត់បន្ថយហានិភ័យគ្រោះមហន្តរាយឆ្នាំ២០១៩-២០២៣ នៅថ្ងៃទី០៣ ខែកញ្ញា ឆ្នាំ២០២០នេះ។
កិច្ចប្រជុំបានធ្វើឡើងក្រោមអធិបតីភាពលោកទេសរដ្ឋមន្ត្រី គន់ គីម អនុប្រធានទី១គណៈកម្មាធិការជាតិគ្រប់គ្រងគ្រោះមហន្តរាយ ជាតំណាងដ៏ខ្ពស់ខ្ពស់របស់សម្តេចតេជោ ហ៊ុន សែន នាយករដ្ឋមន្ត្រីកម្ពុជា និងលោក ជ្រា សុចិន្តា រដ្ឋលេខាធិការ និងជាប្រធានលេខាធិការដ្ឋានគ្រប់គ្រងគ្រងគ្រោះមហន្តរាយទីស្តីការគណៈរដ្ឋមន្ត្រី តំណាងដ៏ខ្ពង់ខ្ពស់របស់លោកឧបនាយករដ្ឋមន្ត្រី បិន ឈិន រដ្ឋមន្ត្រីទីស្តីការគណៈរដ្ឋមន្ត្រី។
កិច្ចប្រជុំនេះ ក៏មានការចូលរួមពីតំណាងមន្ត្រីជាន់ខ្ពស់ក្នុងលេខាធិការដ្ឋានគ្រប់គ្រងគ្រោះមហន្តរាយតាមក្រសួង-ស្ថាប័ន ជាសមាជិកគណៈកម្មាធិការជាតិគ្រប់គ្រង គ្រោះមហន្តរាយផងដែរ។
ក្នុងកិច្ចប្រជុំនេះលោកទេសរដ្ឋមន្ត្រី គន់ គីម បានថ្លែងអំណរគុណលោកឧបនាយករដ្ឋមន្ត្រី បិន ឈិន ក៏ដូចមន្ត្រីជាន់ខ្ពស់ពីលេខាធិការដ្ឋានគ្រប់គ្រងគ្រោះមហន្តរាយជាតំណាងពីក្រសួង-ស្ថាប័នពាក់ព័ន្ធទាំងអស់ បានយកចិត្តទុកដាក់ខ្ពស់ក្នុងការផ្តល់ធាតុចូល និងចូលរួមផុសផុលកន្លងមក។ ការចូលរួមយ៉ាងសកម្មនេះ ជាកត្តាស្នូលក្នុងការធានាថា ផែនការដែលកសាងឡើងនឹងត្រូវអនុវត្តបានរលូន ដោយក្រសួង-ស្ថាប័នជំនាញពាក់ព័ន្ធទាំង អស់ក្នុងការកាត់បន្ថយហានិភ័យ ត្រៀមបម្រុងជាមុនក្នុងការឆ្លើយតបសង្គ្រោះបន្ទាន់ និងស្តារឡើងវិញពេលមានគ្រោះមហន្តរាយកើតឡើង។
លោកទេសរដ្ឋមន្ត្រីបន្ថែមថា ការងារគ្រប់គ្រងគ្រោះមហន្តរាយមិនមែនជាភារកិច្ចផ្តាច់មុខរបស់អគ្គលេខាធិការដ្ឋានគ្រប់គ្រងគ្រោះមហន្តរាយនោះទេ តែជាភារកិច្ចរួមគ្នារបស់គ្រប់ក្រសួង-ស្ថាប័នពាក់ព័ន្ធទាំងអស់ ដើម្បីធានានូវការអភិវឌ្ឍជាតិ និងសហគមន៍ដោយចីរភាព នៅចំពោះមុខការកើនឡើងជាបន្តបន្ទាប់មុខសញ្ញាគ្រោះថ្នាក់នានាបណ្តាលពីកត្តាការប្រែប្រួលអាកាសធាតុ។
ឈរលើមូលដ្ឋាននៃផែនការថ្នាក់ជាតិ និងស្មារតីទទួលខុសត្រូវខ្ពស់ចំពោះការដោះស្រាយបញ្ហារបស់ប្រជាពលរដ្ឋពេលជួបគ្រោះមហន្តរាយនោះ លោក គន់ គីម បានស្នើដល់ភាគីពាក់ព័ន្ធទាំងអស់ ត្រូវត្រៀមបម្រុងធនធានថវិកា និងធនធានផ្សេងៗទៀត ក្នុងផែនការសកម្មភាព និងផែនការថវិកាប្រចាំឆ្នាំ សម្រាប់ការងារកាត់បន្ថយហានិភ័យការឆ្លើយតប និងស្តារឡើងវិញឱ្យបានទៀងទាត់តាមវិស័យជំនាញរៀងៗខ្លួន។
លោកទេសរដ្ឋមន្ត្រី បានលើកជាឧទាហរណ៍នៃការអនុវត្តការងារបានល្អៗកន្លងមក នៅក្រសួងធនធានទឹក និង ឧត្តនិយម ក្រសួងកសិកម្ម ក្រសួងអប់រំយុវជន និងកីឡា និងក្រសួងស្ថាប័នពាក់ព័ន្ធមួយចំនួនទៀតទាំងការត្រៀមធនធានការឆ្លើយតប និងស្តារឡើងវិញពេលមានគ្រោះមហន្តរាយទឹកជំនន់ ដែលធ្វើឱ្យការឆ្លើយតបលើគ្រោះមហន្តរាយបានទាន់ពេលវេលា។
ក្នុងកិច្ចប្រជុំនៅថ្ងៃនេះភាគីពាក់ព័ន្ធបានឯកភាពអនុម័តខ្លឹមសាររួមនៃផែនការសកម្មភាពជាតិ សម្រាប់ការកាត់បន្ថយ ហានិភ័យគ្រោះមហន្តរាយ ឆ្នាំ ២០១៩-២០២៣។
សូមបញ្ជាក់ថាផែនការសកម្មភាពជាតិសម្រាប់ការកាត់បន្ថយហានិភ័យគ្រោះមហន្តរាយឆ្នាំ២០១៩-២០២៣ គឺជាផែនការបែបអន្តរវិស័យនិងពហុវិស័យ និងរៀបចំឡើងដោយឈរលើមូលដ្ឋានច្បាប់ គោលនយោបាយ និងបទដ្ឋានគតិយុត្តជាច្រើននៅកម្រិតជាតិនិងអន្តរជាតិ ហើយដែលមាន អគ្គលេខា ធិការដ្ឋានគណៈ កម្មាធិការជាតិគ្រប់គ្រងគ្រោះមហន្តរាយជាអ្នកដឹកនាំសម្របសម្រួល និងមានការអនុវត្តផ្ទាល់ទៅតាមវិស័យ ជំនាញក្រសួងពាក់ព័ន្ធនីមួយៗ ដែលមាន គោលបំណងជាក់លាក់ដើម្បី «កសាងសហគមន៍ប្រកបដោយសុវត្ថិភាព និង ភាពធន់ដើម្បីការអភិវឌ្ឍជាតិដោយចីរភាព»។
ក្នុងដំណើរការរៀបចំផែនការនេះ កត្តាចម្បងបំផុត គឺការចូលរួមពីគ្រប់ក្រសួង-ស្ថាប័នពាក់ព័ន្ធ តាមដំណាក់កាលជាបន្តបន្ទាប់។ ផែនការនេះ ត្រូវពន្យារពេលអនុម័ត រហូតដល់ពេលនេះបណ្តាលមកពីបញ្ហាកូវីត-19 និងកត្តាសំខាន់មួយទៀត គឺការប្រមូលយកធាតុចូលពីក្រសួង-ស្ថាប័នពាក់ព័ន្ធផងដែរ ដើម្បីធានានូវភាពគ្រប់ជ្រុងជ្រោយ និងភាពជាម្ចាស់នៃផែនការកម្រិតជាតិនេះ៕
(ភ្នំពេញ)៖ ក្រុមហ៊ុន ខ្មែរ ប៊ែវើរីជីស ជាក្រុមហ៊ុនក្នុងស្រុកដ៏ធំមួយ ដែលបានចូលរួមបង្កើតការងារដល់ពលរដ្ឋកម្ពុជាដោយផ្ទាល់ប្រមាណជាង២០០០នាក់ និងប្រយោលរាប់ពាន់នាក់ទៀត។
នាយកទំនាក់ទំនងសាធារណៈក្រុមហ៊ុន ខ្មែរ ប៊ែវើរីជីស លោកបណ្ឌិត អ៊ឹម សុធារិទ្ធ មានប្រសាសន៍ថា «បុគ្គលិកជាង២០០០នាក់ ដែលទទួលបានការងារដោយផ្ទាល់ពីក្រុមហ៊ុន ខ្មែរ ប៊ែវើរីជីស បានក្លាយជាបុគ្គលិកជំនាញ និងកាន់តួនាទីគ្រប់លំដាប់ថ្នាក់។ ក្រុមហ៊ុន ខ្មែរ ប៊ែវើរីជីស ពិតជាមានមោទនភាព ដែលបានចូលរួមបង្កើតការងារយ៉ាងច្រើនសន្ធឹកសន្ធាប់ដល់ពលរដ្ឋកម្ពុជា។ ក្រុមហ៊ុនប្រកាន់ខ្ជាប់នូវចក្ខុវិស័យបន្តពង្រីកអាជីវកម្មរបស់ខ្លួនជានិច្ច ដើម្បីបង្កើតការងារបន្ថែមរហូតជូនពលរដ្ឋកម្ពុជា»។ 
បច្ចុប្បន្ន ខ្មែរ ប៊ែវើរីជីស ក៏កំពុងត្រូវការបេក្ខជនចាប់អារម្មណ៍ចូលម្រើការងារជាច្រើនកន្លែងទៀត។ សម្រាប់ព័ត៌មានបន្ថែម សូមទំនាក់ទំនងមកកាន់លេខ ០៦៨ ៨១១ ៨៦៦ ឬចូលទៅកាន់ ://./335៕
(ភ្នំពេញ)៖ គម្រោងដីឡូតិ៍សម្រាប់សាងសង់លំនៅដ្ឋានរបស់គម្រោង អ័រគីដេ ដឹប៊ូតានិចស៊ីធី ខណ្ឌជ្រោយចង្វារ ដែលធ្លាប់បានអតិថិជនគាំទ្រជាច្រើនកាលពីកន្លងមកនេះ។ ដោយឥឡូវនេះ ក្រុមហ៊ុនបានកំពុងដាក់ បើកលក់ប្លុកថ្មីបន្ថែម សំរាប់ផ្នែកដីឡូតិ៍ គម្រោង ដឹហ្រ្គីនទ្រី    នេះ ដែលជាផ្នែក អាចសាងសង់ជាគេហដ្ឋានបែបលក្ខណៈគ្រួសារ ឬ ជាកន្លែងសម្រាប់លំហែកាយ ស្ថិតនៅជាប់ដងទន្លេសាប ក្នុងគម្រោងធំ នៃគម្រោង អ័រគីដេ ដឹប៊ូតានិចស៊ីធី របស់ក្រុមហ៊ុន អ័រគីដេ ឌីវែឡុបម៉ិន។
គម្រោងដីឡូតិ័ ដឹហ្គ្រីនទ្រី របស់គម្រោង អ័រគីដេ ដឹប៊ូតានិចស៊ីធី បានបើកលក់ប្រភេទដីឡូតិ៍ប្លុកថ្មីជាពិសេស ជាមួយទំហំក្បាលដី 20 ម៉ែត្រ និងជំរៅបណ្តោយ 28 ម៉ែត្រ ហើយអាចបង់ប្រចាំខែត្រឹមតែ 18 ខែ ដោយគ្មានការប្រាក់ ហើយមិនចាំបាច់មានប្រាក់់កក់ឡើយ។ នេះគឺជា ឱកាសដ៏កម្រ ដែលអតិថិជននិយមជាវជាប្រភេទដីឡូតិ៍កំពុងទន្ទឹងរង់ចាំ ជាយូរមកនេះ។
រួសរាន់ឡើង! សម្រាប់ប្រភេទដីឡូតិ៍ប្លុកថ្មីនេះ ចំនួនមានកំណត់ណាស់ ព្រោះជាអស់ប្លុកថ្មីត្រូវបើកបន្តទៀតហើយ។ ដូច្នេះសូមអញ្ជើញមកទីតាំងផ្ទាល់ដែលស្ថិតនៅផ្លូវជាតិលេខ6 ចំងាយពីស្ពានជ្រោយចង្វារ7 ដល់ស្តុបអ័រគីដេ បត់ឆ្វេងដៃប្រហែល700 ឬតាម  : ://.//56 ។ សម្រាប់ព័ត៌មានលម្អិត 098 733 333 ឬ តាមរយៈ  :://.././
 
(ភ្នំពេញ)៖ លោក ខៀវ កាញារីទ្ធ រដ្ឋមន្រ្តីក្រសួងព័ត៌មាន បានចេញប្រកាសមួយ តែងតាំងមេធាវីចំនួន៩រូប ជាមេធាវីប្រចាំក្រសួងព័ត៌មាន។ នេះបើតាមប្រកាសដែលបណ្តាញព័ត៌មាន   ទទួលបាន។
មេធាវីប្រចាំក្រសួងព័ត៌មានទាំង៩រូបនេះ ជាជំនួយការក្នុងកិច្ចការងារច្បាប់ សម្របសម្រួលពាក្យបណ្តឹងពាក់ព័ន្ធនឹងផលប្រយោជន៍ និងស្ថិតនៅក្រោម គណៈកម្មាធិការនីតិកម្ម និងរដ្ឋមន្រ្តីក្រសួងព័ត៌មាន៕
ខាងក្រោមនេះជាប្រកាសក្រសួងព័ត៌មាន៖
(ភ្នំពេញ)៖ ឧបនាយករដ្ឋមន្ត្រី ហោ ណាំហុង និងលោកស្រី រួមជាមួយពុទ្ធបរិស័ទចំណុះជើងវត្ត នាព្រឹកថ្ងៃទី០៣ ខែកញ្ញា ឆ្នាំ២០២០នេះ បានអញ្ជើញកាន់បិណ្ឌវេនទី១ នៅវត្តទួលសង្កែ ស្ថិតក្នុងខណ្ឌឫស្សីកែវ រាជធានីភ្នំពេញ ដោយបានធ្វើកិច្ចនមស្សការបង្សុកុល ព្រមទាំងបាននាំយកនូវបច្ច័យទេយ្យទាន គ្រឿងឧបភោគបរិភោគ ភេសជ្ជ ផ្លែឈើ បាយសំឡ នំចំណី ជាច្រើនមុខទៅវេរប្រគេនព្រះសង្ឃ ដើម្បីឧទ្ទិសនូវផល្លារអានិសង្ឃ ជូនទៅដល់វិញ្ញានក្ខ័ន្ធបុព្វការីជនមានមាតាបិតា ជីដូនជីតាញាតិការ ទាំង៧សណ្ដាន។
ក្នុងឱកាសនោះលោកឧបនាយករដ្ឋមន្ត្រី ហោ ណាំហុង ព្រមទាំងពុទ្ធបរិស័ទចំណុះជើងវត្ត បានបួងសួង និងឧទ្ទិសនូវមហាកុសលផលបុណ្យ ដែលបានធ្វើក្នុងថ្ងៃបុណ្យ កាន់បិណ្ឌវេនទី១ ជូនដល់បុព្វការីជន មានមាតា បីតា ជីដូនជីតា ញាត្តិការទាំង៧សណ្តាន ដែលបានចែកឋានទៅកាន់លោកខាងមុខ ពិសេសក៏នឹងឧទ្ទិសមហាកុសលនេះ ផងដែរ ជូនដល់ដួងវិញ្ញាណខ័ន្ធបុព្វបុរសអ្នកស្នេហាជាតិ និងវីរយុទ្ធជន យុទ្ធនារី ដែលបានបូជាជីវិត លះបង់សាច់ស្រស់ ឈាមស្រស់ ក្នុងបុព្វហេតុការពារជាតិមាតុភូមិ និងទឹកដីកម្ពុជានាពេលកន្លងមក សូមឱ្យបុណ្យកុសលដែលបានធ្វើក្នុងថ្ងៃបុណ្យកាន់បិណ្ឌវេនទី១នេះ បានដល់អ្នកទាំងអស់គ្រប់ៗគ្នា។
សូមបញ្ជាក់ថា ជារៀងរាល់ឆ្នាំនៅក្នុងរដូវនៃពិធីបុណ្យដាក់បិណ្ឌភ្ជុំបិណ្ឌ ប្រជាពុទ្ធបរិស័ទតែង តែរួមគ្នាធ្វើបុណ្យធ្វើទានតាមទីអារាម ដោយមាននាំយកនូវគ្រឿងសក្ការបូជា មានទៀនធូប ផ្កាភ្ញី បូជាចំពោះព្រះពុទ្ធអង្គ និងព្រះរតនត្រ័យ និងទេយ្យទាន មានគ្រឿងឧបភោគ-បរិភោគជាច្រើនមុខ រួមនិងបច្ច័យយកមកប្រគេន ព្រះសង្ឃ និងរាប់បាត្រ បង្សុកូល ដើម្បីធ្វើបុណ្យឧទ្ទិសកុសលដល់បុព្វការីជន ជីដូន ជីតា ញាត្តិការទាំង៧សណ្តាន ដែលបានចែកឋានទៅកាន់បរិលោកខាងមុខ សូមឱ្យមកទទួលនូវផល្លានិសង្ឃ ដែលកូនចៅបានឧទ្ទិស ជូនតាមរយៈព្រះសង្ឃនាបុណ្យកាន់ បិណ្ឌ និងភ្ជុំបិណ្ឌនេះឱ្យបានទៅសោយសុខនៅទីស្ថានបរមសុខគ្រប់ៗជាតិ៕
(ភ្នំពេញ)៖ អង្គភាពអ្នកនាំពាក្យរាជរដ្ឋាភិបាល នៅព្រឹកថ្ងៃទី០៣ ខែសីហា ឆ្នាំ២០២០នេះ បានរៀបចំសន្និសីទសារព័ត៌មាន ស្ដីពី «ស្ថានភាពវិស័យទេសចរណ៍ ក្នុងអំឡុងពេលនៃការរីករាលជំងឺកូវីដ១៩» ដែលមានការចូលរួមជាវាគ្មិនពីតំណាងរបស់ក្រសួងទេសចរណ៍។
សន្និសីទនេះ មានគោលបំណង បង្ហាញជូនសាធារណជនឲ្យបានយល់ច្បាស់ អំពីស្ថានភាពនៃវិស័យទេសចរណ៍នៅក្នុងប្រទេសកម្ពុជា ដែលទទួលរងផលប៉ះពាល់ដោយសារវិបត្តិ នៃជំងឺកូវីដ១៩ ក៏ដូចជាសញ្ញាណវិជ្ជមាន នៃភាពល្អប្រសើរឡើងវិញ ដោយសារការកើនឡើងនៃចំនួនអ្នកទេសចរក្នុងស្រុក ជាពិសេសអំឡុងពេលឈប់សម្រាកសងថ្ងៃបុណ្យចូលឆ្នាំកន្លងមកនេះ។
យោងតាមរបាយការណ៍បានបង្ហាញថា នាឱកាសឈប់សម្រាករយៈពេល៥ថ្ងៃ ចាប់ពីថ្ងៃទី១៧ រហូតដល់ថ្ងៃទី២១ ខែសីហា ឆ្នាំ២០២០នេះ មានសរុបមានចំនួនប្រមាណ ១,៤៥៩,៣៨៦នាក់ ក្នុងនោះភ្ញៀវជាតិមានចំនួនប្រមាណ ១,៤៤៥,២៣៨នាក់ និងភ្ញៀវអន្តរជាតិមានចំនួនប្រមាណ ១៤,១៤៨នាក់។
សម្រាប់ចំនួនភ្ញៀវទេសចរតាមថ្ងៃនីមួយៗ មានដូចខាងក្រោម៖* ថ្ងៃទី១ ប្រមាណ ២៣៣,៣២៩នាក់* ថ្ងៃទី២ ប្រមាណ ២៨១,៨៥៥នាក់* ថ្ងៃទី៣ ប្រមាណ ៣២៥,០៧៧នាក់* ថ្ងៃទី៤ ប្រមាណ ៣៣៤,៣៩១នាក់* ថ្ងៃទី៥ ប្រមាណ ២៨៤,៧៣៤នាក់៕

(ភ្នំពេញ)៖ ម្ចាស់ក្សត្រី នរោត្តម ម៉ារី តំណាងសម្តេចក្រុមព្រះនរោត្តម រណឬទ្ធិ ព្រះប្រធានគណបក្សហ៊្វុនស៊ិនប៉ិច បានប្រារព្ធពិធីរាប់បាត និងបង្សុកូលថ្វាយកុសលផលបុណ្យដល់ព្រះបរមរតនកោដ្ឋ រាជវង្សានុវង្ស និងបុព្វបុរសខ្មែរអ្នកស្នេហាជាតិ និងអ្នករាជានិយមក្នុងឱកាសបុណ្យកាន់បិណ្ឌទី១ នៅវត្តនួនមណី ហៅវត្តថាន់ នៅថ្ងៃទី៣ ខែកញ្ញា ឆ្នាំ២០២០នេះ ។
លោក សាយ ហាក់ អនុប្រធានគណបក្សហ៊្វុនស៊ិនប៉ិច បានថ្លែងថា ការប្រារព្ធពិធីបង្សុកូល និងប្រគេនទេយ្យទានដល់ព្រះសង្ឈមួយចំនួនគឺ ដើម្បីថ្វាយព្រះរាជកុលសដល់ ព្រះករុណា ព្រះបាទ សម្តេច ព្រះនរោត្តម សីហនុ ព្រះបរមរតនកោដ្ឋ សម្តេចព្រះមហាក្សត្រីយានី ស៊ីសុវត្ថិ មុនីវង្ស កុសមៈនារីរតន៍ សិរី វឌ្ឍនា ព្រះរាជវង្សានុវង្ស និងបុព្វបុរសខ្មែរអ្នករាជានិយមសីហនុនិមយ ដែលលោកបានពលីជីវិតដោយបុព្វហេតុជាតិ ដែលតែងតែធ្វើជារៀងរាល់ឆ្នាំ តាមប្រពៃណីព្រះពុទ្ធសាសនា ដើម្បីថ្វាយកុសលផលបុណ្យជូនដល់អតីតព្រះមហាក្សត្រ អ្នកស្នេហាជាតិ និងក៏ដើម្បីបួងសួងសូមសេចក្តីសុខជូនដល់ប្រទេសជាតិឲ្យបន្តមានសុខសន្តិភាព និងការអភិវឌ្ឍជារៀងរហូតផងដែរ។
សូមបញ្ជាក់ថា បុណ្យភ្ជុំបិណ្ឌ ជាពិធីបុណ្យមួយដែលធំជាងគេ នៅក្នុងចំណោមពិធីបុណ្យទាំងអស់ ចំពោះអ្នកកាន់ព្រះពុទ្ធសាសនា។ ជារៀងរាល់ឆ្នាំនៅពេលដល់ថ្ងៃខែ ដែលត្រូវប្រារព្ធ ពិធីបុណ្យភ្ជុំបិណ្ឌ គ្រប់បងប្អូនកូនចៅ សាច់ញាតិសន្ដានទាំងអស់ ទោះនៅទីជិត ឬទីឆ្ងាយ តែងតែធ្វើដំណើរទៅជួបជុំគ្នា ជាពិសេសឪពុកម្ដាយនៅស្រុកកណើត ដើម្បីរៀបចំម្ហូបអាហារ បាយសម្ល ចង្ហាន់យកទៅប្រគេនព្រះសង្ឃ ដែលគង់នៅវត្តអារាម។ ទាំងនេះ គឺជាទម្លាប់មួយដែលគេនិយមធ្វើតៗគ្នា របស់ជនជាតិខ្មែរជាយូរមកហើយ។
ពិធីបុណ្យកាន់បិណ្ឌ ភ្ជុំបិណ្ឌឆ្នាំ២០២០នេះ ប្រព្រឹត្តទៅចាប់ពីថ្ងៃ១រោច ដល់ថ្ងៃ ១៤រោច ខែភទ្របទ ត្រូវនឹងថ្ងៃទី០៣ ដល់ថ្ងៃទី១៨ ខែកញ្ញា ឆ្នាំ២០២០៕
(ភ្នំពេញ)៖ ព្រឹកថ្ងៃពុធ ទី០៣ ខែកញ្ញា ឆ្នាំ២០២០ នៅមជ្ឈមណ្ឌលហ្វឹកហ្វឹន កងរាជអាវុធហត្ថភ្នំជំរាយ បានធ្វើពិធីបើកវគ្គបណ្តុះបណ្តាលបើកបររថយន្តជំនាន់ទី២ ក្រោមអធិបតីភាព នាយឧត្តមសេនីយ៍ សៅ សុខា អគ្គមេបញ្ជាការរង នៃកងយោធពលខេមរភូមិន្ទ មេបញ្ជាការកងរាជអាវុធហត្ថលើផ្ទៃប្រទេស។
សូមបញ្ជាក់ថា កាលពីចុងខែឧសភា ឆ្នាំ២០២០ នាយឧត្តមសេនីយ៍ សៅ សុខា បានអញ្ជើញក្រុងពាលីឈូសឆាយពង្រាយដី សម្រាប់សាងសង់ទីលានបាញ់កាំភ្លើងទ័ពជើងគោកអាស៊ាន និងសាងសង់ស្ថានីយ៍ផលិតទឹកស្អាតបន្ថែម សម្រាប់ប្រើប្រាស់នៅមជ្ឈមណ្ឌលហ្វឹកហ្វឺនកងរាជអាវុធហត្ថភ្នំជំរាយ។
នៅតំបន់ភ្នំជំរាយនេះ ពីមុនមកមានដីខ្ពស់ទាប មិនស្មើផង តែពេលនេះត្រូវបានកសាងហេដ្ឋារចនាសម្ព័ន្ធ ផ្លូវថ្នល់ ទឹក ភ្លើង ប្រព័ន្ធលូទឹក អាគារសិក្សា អគារស្នាក់នៅ ទីចាត់ការ សាលពហុសិក្សា វេទិកា តារាងបាល់ទាត់ ទីលានបាញ់គ្រាប់ពិត ។ល៕
(កំពង់ចាម)៖ អភិបាលខេត្តកំពង់ចាម លោក អ៊ុន ចាន់ដា និងលោក លូ គឹមឈន់ ប្រធានក្រុមការងារ ចុះជួយស្រុកស្រីសន្ធរ រួមជាមួយនឹងមន្ត្រីពាក់ព័ន្ធ នៅព្រឹកថ្ងៃទី០៣ ខែកញ្ញា ឆ្នាំ២០២០នេះ បានចុះរៀបចំវេទិកាសាធារណៈ ដើម្បីស្វែងរកដំណោះស្រាយ ជូនអាជីវករផ្សារព្រែកដំបូក ស្រុកស្រីសន្ធរ ខេត្តកំពង់ចាម។
បើតាមមេឃុំព្រែកដំបូក លោក ផល វ៉ុន បានឲ្យដឹងថា ក្រោយពេលអាជ្ញាធរស្រុក បានរៀបចំទីតាំងលក់ដូរថ្មី កែលំអរសណ្តាប់ធ្នាប់ផ្សារព្រែកដំបូកឡើងវិញ ប្រមាណជា២ខែកន្លងទៅនេះ ឃើញថា បញ្ហាចម្រូងចម្រាស់ លើបញ្ហាទីតាំងលក់ដូរ របស់អាជីវករប្រមាណជាង១០០នាក់ មានភាពចម្រូងចម្រាស់ រហូតដល់បច្ចុប្បន្ន។ ដែលក្នុងនោះ មានអាជីវករមួយចំនួនឯកភាពទទួលយកទីតាំងថ្មី និងអាជីវករមួយចំនួនទៀត មិនព្រមទទួលយកទីតាំងថ្មី ។
ទាក់ទងទៅនឹងបញ្ហាខាងលើនេះដែរ ក្រោយពីបានបស្ដាប់មតិ របស់ក្រុមអាជីវករ លោក អ៊ុន ចាន់ដា បានសន្មត់ថា បញ្ហានេះ មិនអាចដោះស្រាយជាបញ្ចប់ភ្លាមៗបានទេ។
លោកបន្តថា ដើម្បីធ្វើការដោះស្រាយបញ្ហានេះ ឲ្យបានជោគជ័យតាមនយោបាយឈ្នះឈ្នះ លោកបានសម្រេចដកហូតតូបចំនួន២៥ ដែលនៅសល់ប្រគល់ ឲ្យប្រធានគណៈអាជីវករផ្សារ គ្រប់គ្រងដើម្បីទុកប្រើប្រាស់ជាប្រយោជន៍ផ្សារព្រែកដំបូក និងបង្កើតក្រុមការងារចម្រុះរបស់ខេត្ត១ ដោយចាត់តាំងអភិបាលរងខេត្ត ដឹកនាំក្រុមការងារដើម្បីដោះស្រាយបញ្ហានេះ ឲ្យបានជោគជ័យក្នុងរយៈពេល៣០ថ្ងៃ៕

(ភ្នំពេញ)៖ អគ្គលេខាធិការដ្ឋានរដ្ឋសភា បានចេញសេចក្តីប្រកាសព័ត៌មាន ស្តីពីលទ្ធផលនៃកិច្ចប្រជុំគណៈកម្មាធិការ អចិន្ត្រៃយ៍នៃរដ្ឋសភា ដែលបានធ្វើឡើងនៅថ្ងៃទី០៣ ខែកញ្ញា ឆ្នាំ២០២០នេះ ក្រោមអធិបតីភាព សម្តេច ហេង សំរិន ប្រធានរដ្ឋសភា។ នេះបើតាមសេចក្តីប្រកាសព័ត៌មាន ដែលបណ្តាញព័ត៌មាន   ទទួលបាន៕
សូមអានសេចក្តីប្រកាសព័ត៌មានខាងក្រោម៖
(ភ្នំពេញ)៖ លោកឧត្តមសេនីយ៍ឯក ស ថេត អគ្គស្នងការរង និងជាស្នងការនគរបាលរាជធានីភ្នំពេញ នៅថ្ងៃទី០៣ ខែសីហា ឆ្នាំ២០២០នេះ បានបញ្ជាឲ្យកម្លាំងនគរបាល ប្រចាំការ២៤ម៉ោង លើ២៤ម៉ោង ដើម្បីត្រៀមដោះស្រាយបញ្ហាផ្សេងៗ ជូនប្រជាពលរដ្ឋ ក្នុងឱកាសបុណ្យកាន់បិណ្ឌ-បុណ្យភ្ជុំបិណ្ឌ ប្រពៃណីជាតិ ឆ្នាំ២០២០។
ការបញ្ជាយ៉ាងដូច្នេះ របស់ឧត្តមសេនីយ៍ឯក ស ថេត ធ្វើឡើងក្នុងឱកាសដែល លោកអញ្ជើញដឹកនាំ កិច្ចប្រជុំផ្សព្វផ្សាយផែនការ ការពារសន្តិសុខ សណ្តាប់ធ្នាប់សាធារណៈ និងសុវត្ថិភាពសង្គម ក្នុងពិធីបុណ្យកាន់បិណ្ឌ-បុណ្យភ្ជុំបិណ្ឌ ប្រពៃណីជាតិ ឆ្នាំ២០២០ ដែលរៀបចំធ្វើនៅស្នងការដ្ឋានរាជធានីភ្នំពេញ នាព្រឹកថ្ងៃទី០៣ ខែសីហា ឆ្នាំ២០២០នេះ។
ក្នុងកិច្ចប្រជុំនេះ ក៏មានការចូលពីលោក លោកស្រីស្នងការរង លោកនាយការិយាល័យ លោកអធិការ និងមន្រ្តីពាក់ព័ន្ធមួយចំនួនទៀត។
ជាមួយនេះដែរ លោក-លោកស្រីស្នងការរង និងលោកអធិការនគរបាលខណ្ឌទាំង១៤ ក៏បានចូលរួមមតិយោបល់ជាច្រើន ទាក់ទងទៅនឹងការរៀបចំផែនការ និងរៀបចំ កម្លាំងចម្រុះ ដើម្បីចុះរៀបចំសណ្តាប់ធ្នាប់ ជួយសម្រួលចរាចរណ៍ ជាពិសេសគឺការការពារសុវត្ថិភាពជូនថ្នាក់ដឹកនាំ និងប្រជាពលរដ្ឋ ដែលអញ្ជើញ ចូលរួមពិធីបុណ្យកាន់បិណ្ឌ និងបុណ្យភ្ជុំបិណ្ឌ។
ក្នុងកិច្ចប្រជុំនោះ លោកឧត្តមសេនីយ៍ឯក ស ថេត បានណែនាំដល់សមត្ថកិច្ចទាំងអស់ ត្រូវយកចិត្តទុកដាក់ខ្ពស់ដោយភាពទទួលខុសត្រូវ ក្នុងការរៀបចំសណ្តាប់ធ្នាប់ សម្រួលចរាចរណ៍ ជាពិសេសត្រូវធានាការពារ ឲ្យបានសុខសុវត្ថិភាពជូនថ្នាក់ដឹកនាំ និងប្រជាពលរដ្ឋ ក្នុងឱកាសបុណ្យកាន់បិណ្ឌ បុណ្យភ្ជុំបិណ្ឌ។
ម្យ៉ាងវិញទៀត លោកស្នងការ បានសង្កត់ធ្ងន់ដល់មន្ត្រីទាំងអស់ ត្រូវចុះអនុវត្តការងារប្រកបដោយសំដី និងអាកប្បកកិរិយាសមរម្យ ស្លៀកពាក់ឲ្យសមរម្យជាកងកម្លាំង ជាពិសេសត្រូវកាត់សក់ខ្លីជានិច្ច។
លោកឧត្តមសេនីយ៍ឯក ស ថេត ក៏បានបញ្ជាក់ដល់សមត្ថកិច្ចទាំងអស់ ត្រូវមានការប្រុងប្រយ័ត្នខ្ពស់ និងត្រៀមជានិច្ច ដើម្បីបង្ការ និងទប់ស្កាត់រាល់ករណីល្មើសនានា ដូចជាករណីលួច ឆក់ គាស់ទ្វារ ឬកញ្ចក់រថយន្តយកទ្រព្យសម្បត្តិប្រជាពលរដ្ឋ ដែលបាននាំយកម្ហូបអាហារទៅប្រគេនព្រះសង្ឃ និងទៅដើរលេងតាម ទីកន្លែងកំសាន្តនានា ក្នុងរាជធានីភ្នំពេញ។
ឧត្តមសេនីយ៍ឯក ស ថេត បានបញ្ជាក់ទៀតថា មួយវិញទៀត តាមគ្រប់គោលដៅ តាមបណ្តាអធិការដ្ឋាននគរបាលខណ្ឌ និងតាមបណ្តាប៉ុស្តិ៍នគរបាលរដ្ឋបាល ត្រូវតែមានមន្ត្រីនៅប្រចាំការ ២៤ម៉ោង លើ២៤ម៉ោង ដើម្បីត្រៀមដោះស្រាយបញ្ហាផ្សេងៗ ជូនប្រជាពលរដ្ឋ៕
(ភ្នំពេញ)៖ លោក វេង សាខុន រដ្ឋមន្ដ្រីក្រសួងកសិកម្ម រុក្ខាប្រមាញ់ និងនេសាទ នាព្រឹកថ្ងៃទី០៣ ខែសីហា ឆ្នាំ២០២០នេះ បានអញ្ជើញជាអធិបតីភាព ពិធីប្រគល់-ទទួលគ្រឿងយន្តកសិកម្ម ដែលជាអំណោយរបស់ក្រុមហ៊ុន      .,  ប្រគល់ជូនក្រសួងកសិកម្ម រុក្ខាប្រមាញ់ និងនេសាទ។
ថ្លែងនាឱកាសនេះ ក្នុងនាមឲ្យរាជរដ្ឋាភិបាល និងក្រសួងកសិកម្ម រុក្ខាប្រមាញ់ និងនេសាទ លោករដ្ឋមន្ត្រី វេង សាខុន បានថ្លែងអំណរគុណយ៉ាងជ្រាលជ្រៅ ជូនចំពោះ ក្រុមហ៊ុនដែលបានជំនួយឧបត្ថម្ភ ជាគ្រឿងយន្តសម្រាប់បម្រើ ឲ្យវិស័យកសិកម្ម ដែលជាផ្នែកមួយជួយជំរុញការអភិវឌ្ឍអនុវិស័យ ផលិតកម្មដំណាំកសិ-ឧស្សាហកម្ម។
លោករដ្ឋមន្ដ្រី បានបន្តទៀតថា ជំនួយដ៏មានតម្លៃនេះ វានឹងចូលរួមចំណែកក្នុងការលើកកំពស់ប្រសិទ្ធភាពការងារ ចំណេញពេល និងពលកម្ម ជាពិសេសចូលរួម លើកកំពស់ ការធ្វើទំនើបកម្មកសិកម្ម តាមរយៈការប្រើប្រាស់គ្រឿងយន្តកសិកម្ម ដើម្បីបង្កើនសមត្ថភាពផលិត ធានាទាំងបរិមាណផ្គត់ផ្គង់ និងគុណភាព ស្របតាមប្រសាសន៍ របស់សម្តេចតេជោ ហ៊ុន សែន នាយករដ្ឋមន្រ្តី ដែលក្រសួងកសិកម្ម រុក្ខាប្រមាញ់ និងនេសាទ កំពុងតែជំរុញយ៉ាងសកម្មចលនាបង្កបង្កើនផល ដើម្បីធានាសុវត្ថិភាពស្បៀងសម្រាប់គ្រួសារ និងសម្រាប់សង្គម។
ជាថ្មីម្តងទៀត លោករដ្ឋមន្ត្រី វេង សាខុន តាមរយៈក្រុមហ៊ុន បានថ្លែងអំណរគុណជូន ចំពោះរដ្ឋាភិបាលចិន ដែលបានជួយជំរុញ និងបើកផ្លូវឲ្យក្រុមហ៊ុនចិនធំៗ មកវិនិយោគលើវិស័យកសិកម្មនៅកម្ពុជា ដែលការវិនិយោគនេះ ជាផ្នែកមួយយ៉ាងសំខាន់ដល់ការអភិវឌ្ឍវិស័យនេះ ឲ្យរីកចម្រើនទាំងពេលបច្ចុប្បន្ន ក៏ដូចជាពេលអនាគត ហើយលោកសង្ឃឹម និងជឿជាក់ក្រុមហ៊ុន នឹងជួយផ្គត់ផ្គង់គ្រឿងយន្តកសិកម្មគ្រប់ប្រភេទ ក្នុងតម្លៃសមរម្យអាចទទួលយកបាន។
សូមជញ្ជាក់ជូនថា គ្រឿងយន្តកសិកម្មដែលទទួលបានមាន៖ ត្រាក់ទ័រ៣គ្រឿង, គ្រឿងយន្តប្រមូលពោត១, គ្រឿងយន្តរាស់ដី១, គ្រឿងយន្តដាំគ្រាប់២, គ្រឿងយន្តសាបគ្រាប់២, ១, គ្រឿងយន្តសណ្តោង១ និង  ២៕
(ភ្នំពេញ)៖ ប្រជាពលរដ្ឋ ដែលជួបការខ្វះខាត ចំនួន៦គ្រួសារ រស់នៅសង្កាត់គីឡូម៉ែត្រលេខ៦ និងប្រជាពលរដ្ឋក្រីក្រ ចំនួន៥គ្រួសារផ្សេងទៀត រស់នៅសង្កាត់ច្រាំងចំរេះទី២ ខណ្ឌឫស្សីកែវ នៅគ្រាដែលវិប្បត្តិនៃជម្ងឺកូវីដ១៩ កំពុងរីករាលដាលលើសកលលោក ចាប់ពីថ្ងៃទី១-២ ខែកញ្ញា ឆ្នាំ២០២០ ពោលគឺរយៈពេល២ថ្ងៃជាប់គ្នានេះ ពួកគាត់បានទទួលការជួយសង្គ្រោះ ដោយឧបត្ថម្ភជាគ្រឿងឧបភោគបរិភោគ និងថវិកាមួយចំនួន ដើម្បីដោះស្រាយក្នុងជីវភាព ពីលោកស្រី អាន ផល្លា និងលោកស្រី សួស សូលីដា អនុប្រធានកិត្តិយសអនុសាខាកាកបាទក្រហមកម្ពុជាខណ្ឌ។
ក្នុងសកម្មភាពមនុស្សធម៌ នៅគ្រាដែលវិប្បត្តិនៃជម្ងឺកូវីដ១៩ កំពុងរីករាលដាលលើសកលលោកនេះ លោកស្រី អាន ផល្លា និងលោកស្រី សួស សូលីដា អនុប្រធានកិត្តិយសអនុសាខាកាកបាទក្រហមកម្ពុជាខណ្ឌ បានលើកឡើងផ្តាំផ្ញើសួរសុខទុក្ខពីសំណាក់ សម្តេចកិត្តិព្រឹទ្ធបណ្ឌិត ប៊ុន រ៉ានី ហ៊ុនសែន ដែលសម្ដេចតែងតែគិតគូរពីសុខទុក្ខ របស់ប្រជាពលរដ្ឋក្រីក្រទូទៅ តាមជាក់ស្ដែង ដោយមិនប្រកាន់ពូជសាសន៍ ពណ៌សម្បុរ ឬនិន្នាការនយោបាយឡើយ ព្រោះនៅទីណាឲ្យតែមានប្រជាពលរដ្ឋ ងាយរងគ្រោះ ទីនោះតែងតែមានវត្តមានកាកបាទក្រហមកម្ពុជា មកជួយសង្គ្រោះជានិច្ច។
នាឱកាសប្រគល់ និងទទួលអំណោយមនុស្សធម៌ តាមរយៈអនុសាខាកាកបាទក្រហមកម្ពុជា សង្កាត់-ខណ្ឌ ដឹកនាំដោយលោកស្រី អាន ផល្លា និងលោកស្រី សួស សូលីដា ជាមួយសហការីនេះផងដែរ ប្រជាពលរដ្ឋបានថ្លែងអំណរគុណយ៉ាងជ្រាលជ្រៅបំផុត ជូនចំពោះសម្ដេចកិត្តិព្រឹទ្ធបណ្ឌិត ប៊ុន រ៉ានី ហ៊ុន សែន ប្រធានកាកបាទក្រហមកម្ពុជា ដែលបានយកចិត្តទុកដាក់ជួយដល់ពួកគាត់ នៅគ្រាដែលវិប្បត្តិនៃជម្ងឺកូវីដ១៩ កំពុងរីករាលដាល ហើយក៏ជាគ្រាកំពុងជួបបញ្ហាខ្វះខាត ក្នុងជីវភាពរស់នៅប្រចាំថ្ងៃ៕
(ភ្នំពេញ)៖ អង្គភាពប្រឆាំងអំពើពុករលួយ () បានធ្វើលិខិតទៅ លោក គាត ហ៊ុល អភិបាលក្រុងប៉ោយប៉ែត ឲ្យធ្វើការបំភ្លឺពាក់ព័ន្ធនឹងប្រវត្តិទំនាស់ដី ១១៣ហិកតា របស់ប្រជាពលរដ្ឋ ៥១គ្រួសារ នៅចំណុចអូរស្វារអិល ភូមិសូរិយា សង្កាត់និមិត្ត ក្រុងប៉ោយប៉ែត ខេត្តបន្ទាយមានជ័យ។
លិខិតរបស់ទេសរដ្ឋមន្ត្រី ឱម យ៉ិនទៀង ប្រធាន  ផ្ញើទៅអភិបាលក្រុងប៉ោយប៉ែត បានធ្វើឡើងបន្ទាប់ពី  ទទួលបានពាក្យប្តឹងនៅថ្ងៃទី៣១ ខែសីហា ឆ្នាំ២០២០ និងស្មារតីអង្គប្រជុំពិនិត្យពាក្យប្តឹង នៅថ្ងៃទី០១ ខែកញ្ញា ឆ្នាំ២០២០។
តាមលិខិតរបស់  ដែលបណ្តាញព័ត៌មាន   ទទួលបាន, ប្រជាពលរដ្ឋទាំង ៥១គ្រួសារ បានរៀបរាប់ថា ពួកគាត់មានទំនាស់ដីធ្លីជាមួយឈ្មោះ ទុយ វ៉ាន់នី តំណាងឲ្យប្រជាពលរដ្ឋ ១៤គ្រួសារ។ ដីទំនាស់នោះ ដំបូងឡើយឈ្មោះ ទុយ វ៉ាន់នី បានបញ្ជាក់ច្បាស់ថា ដីរបស់ពួកខ្លួន ១៤គ្រួសារ គឺស្ថិតនៅភូមិអូរឫស្សី ឃុំប៉ោយប៉ែត ប៉ុន្តែក្នុងឆ្នាំ២០១៥ មានការបញ្ជាក់ពីលោកមេភូមិសូរិយា និងចៅសង្កាត់និមិត្តអះអាងថា ដីរបស់ឈ្មោះ ទុយ វ៉ាន់នី តំណាងឲ្យពលរដ្ឋទាំង ១៤គ្រួសារ ស្ថិតនៅភូមិសូរិយា សង្កាត់និមិត្ត ក្រុងប៉ោយប៉ែត ខេត្តបន្ទាយមានជ័យទៅវិញ។
តាមអនុក្រឹត្យចុះថ្ងៃទី៣១ ខែឧសភា ឆ្នាំ២០១១ ស្តីពីការបង្កើតផ្សារកណ្តាល នៃក្រុងប៉ោយប៉ែត បានបង្ហាញថា ភូមិអូរឫស្សី គឺស្ថិតនៅសង្កាត់ផ្សារកណ្តាល ដូចនេះបានន័យថា ទីតាំងភូមិសាស្ត្រ នៃភូមិអូរឫស្សី មិនដែលប្តូរ ឬមិនដែលកាត់ចូលដែនរដ្ឋបាលភូមិសាស្ត្រភូមិសូរិយា សង្កាត់និមិត្ត ក្រុងប៉ោយប៉ែតឡើយ។ តើភូមិអូរឫស្សី ពិតជាភូមិសូរិយាបច្ចុប្បន្នមែនទេ?
«សូមលោកអភិបាលក្រុង បំភ្លឺករណីនេះ និងផ្តល់ឯកសារពាក់ព័ន្ធទៅ  ឲ្យបានទាន់ពេល ដើម្បីបន្តនីតិវិធី»។ នេះបើតាមលិខិត របស់លោក ឱម យ៉ិនទៀង៕

(ភ្នំពេញ)៖ ព្រះអង្គម្ចាស់ក្សត្រិយ៍ មហាចក្រី សិរិនថន របស់ប្រទេសថៃ បានឧបត្ថម្ភដល់កម្ពុជា ក្នុងវិស័យអប់រំ ស្តីពីការអភិវឌ្ឍវិទ្យាស្ថានបច្ចេកវិទ្យាកំពង់ឈើទាល នៅខេត្តកំពង់ធំ និងវិទ្យាស្ថានបច្ចេកវិទ្យាកំពង់ស្ពឺ សម្រាប់រយៈពេល៥ឆ្នាំបន្ថែមទៀត (ខែកញ្ញា ឆ្នាំ២០២០ ដល់ខែកញ្ញា ឆ្នាំ២០២៥)។
ពិធីចុះហត្ថលេខាលើគម្រោងខាងលើនេះ បានធ្វើឡើង កាលពីនៅថ្ងៃទី០២ ខែកញ្ញា ឆ្នាំ២០២០ នៅទីក្រុងបាងកក ដែលភាគីកម្ពុជា តំណាងដោយ លោក អ៊ូក សោភ័ណ ឯកអគ្គរាជទូតកម្ពុជាប្រចាំនៅប្រទេសថៃ តំណាងដ៏ខ្ពង់ខ្ពស់របស់ លោកបណ្ឌិតសភាចារ្យ ហង់ ជួនណារ៉ុន រដ្ឋមន្រ្តីក្រសួងអប់រំ យុវជន និងកីឡា និងភាគីថៃតំណាងដោយ លោក ដន ប្រាម៉ាត់វិណៃ ឧបនាយករដ្ឋមន្រ្តី រដ្ឋមន្រ្តីក្រសួងការបរទេសថៃ តំណាងភាគីថៃ។ ការចុះកិច្ចព្រមព្រៀងនេះ បានធ្វើឡើងបន្ទាប់ពីទទួលបានសិទ្ធិប្រទានពី សម្តេចតេជោ ហ៊ុន សែន នាយករដ្ឋមន្រ្តីនៃកម្ពុជា។ នេះបើតាមសេចក្តីប្រកាសរបស់ ស្ថានទូតកម្ពុជាប្រចាំនៅប្រទេសថៃ ដែលបណ្តាញព័ត៌មាន   ទទួលបាន។
វិទ្យាស្ថានទាំងពីរនេះ បានបើកបង្រៀនថ្នាក់បរិញ្ញាបត្ររង និងបរិញ្ញាបត្រលើជំនាញបច្ចេកវិទ្យាកសិកម្ម និងឧស្សាហកម្ម ក្នុងបេសកកម្មបណ្តុះបណ្តាលអ្នកជំនាញបច្ចេកទេស សម្រាប់ឆ្លើយតបទៅនឹងតម្រូវការការងារបច្ចុប្បន្ននៅកម្ពុជា។ គម្រោងព្រះរាជឧបត្ថម្ភដល់កម្ពុជា លើវិស័យអប់រំ បានកើតចេញពីព្រះរាជតម្រិះផ្តួចផ្តើមដ៏ថ្លៃថ្លារបស់ ព្រះអង្គម្ចាស់ក្សត្រិយ៍ ក្នុងព្រះបំណងចូលរួមអភិវឌ្ឍប្រព័ន្ធអប់រំ ប្រកបដោយគុណភាព សម្រាប់យុវជនកម្ពុជា ប្រៀបដូចជាអំណោយប្រកបដោយចីរភាពដល់ប្រជាជនកម្ពុជា ដែលជាមិត្តនឹងគ្នាជាយូរអង្វែងមកហើយ។
ស្ថានទូតកម្ពុជា បានបញ្ជាក់ទៀតថា ការអនុវត្តគម្រោងព្រះរាជឧបត្ថម្ភកន្លងមក បានជំរុញទំនាក់ទំនងរវាងកម្ពុជា និងថៃ ឱ្យកាន់តែល្អប្រសើរ ជាពិសេសបង្កើតឱ្យមានកិច្ចសហប្រតិបត្តិការល្អ ទាំងផ្នែករដ្ឋ និងឯកជន និងប្រជាជន ព្រមទាងបង្កើតឱ្យមានការអភិវឌ្ឍធនធានមនុស្សជំនាន់ថ្មី តាមរយៈការផ្តល់អាហារូបករណ៍ដល់សិស្ស និស្សិត និងមន្រ្តីរាជការកម្ពុជាចំនួន២១២៤កន្លែង ចាប់ពីឆ្នាំ២០០៥ ដល់២០២០ ដើម្បីជាការរួមចំណែកក្នុងការអភិវឌ្ឍកម្ពុជា៕
ខាងក្រោមនេះជាសេចក្តីប្រកាសរបស់ស្ថានទូតកម្ពុជាប្រចាំនៅប្រទេសថៃ៖
 
(ភ្នំពេញ)៖ ក្រសួងអប់រំ យុវជន និងកីឡា បានរៀបចំពិធីប្រគល់ថវិកាចំនួន៥០លានរៀល ជូនដល់អង្គភាពបញ្ជាការដ្ឋានទ័ពពិសេស ដើម្បីជាការរួមចំណែកក្នុងការកសាងសមិទ្ធផលនានា នៅក្នុងទីបញ្ជាការដ្ឋានទ័ពពិសេស។ ពិធីប្រគល់នេះបានធ្វើឡើងក្រោមអធិបតីភាព លោកបណ្ឌិតសភាចារ្យ ហង់ ជួនណារុន រដ្ឋមន្រ្តីក្រសួងអប់រំយុវជន និងកីឡា។
ការចូលរួមចំណែករបស់ក្រសួងអប់រំ ជាការគោរព និងអនុវត្តយ៉ាងម៉ឹងម៉ាត់ អនុសាសន៍ដ៏ខ្ពង់ខ្ពស់ សម្តេចតេជោ ហ៊ុន សែន នាយករដ្ឋមន្រ្តីនៃកម្ពុជា ដោយយោងតាមសេចក្តីសម្រេចលេខពិសេស របស់រាជរដ្ឋាភិបាល ស្តីពីការចងសម្ព័ន្ធមេត្រីភាពរវាងស្ថាប័នស៊ីវិល និងកងកម្លាំងប្រដាប់អាវុធ។ ក្រសួងអប់រំ យុវជន និងកីឡា និងបញ្ជាការដ្ឋានទ័ពពិសេស ជាអង្គភាពសម្ព័ន្ធមេត្រីភាព។ អង្គភាពសម្ព័ន្ធមេត្រីភាពទាំងបី បានដំណើរការ និងកិច្ចសហប្រតិបត្តិការឈរលើស្មារតីទទួលខុសត្រូវខ្ពស់រួមចំណែកក្នុងការកសាងអភិវឌ្ឍន៍អង្គភាព បានទទួលនូវភាពរីកចម្រើនលើគ្រប់វិស័យ។
លោកឧត្តមសេនីយ៍ឯក ចាប ភក្តី មេបញ្ជាការរងកងទ័ពជើងគោក មេបញ្ជាការ បញ្ជាការដ្ឋានទ័ពពិសេសបានធ្វើសេចក្តីរាយការណ៍ស្តីពីការងាររួមរបស់អង្គភាព និងកិច្ចសហប្រតិបត្តិការរវាងបញ្ជាការដ្ឋានទ័ពពិសេស និងក្រសួងអប់រំយុវជននិងកីឡាពីចាប់ផ្តើម រហូតដល់ពេលបច្ចុប្បន្ន និងថ្លៃងអំណរគុណយ៉ាងជ្រាលជ្រៅ ចំពោះការយកចិត្តទុកដាក់ របស់ លោកបណ្ឌិតសភាចារ្យ ហង់ ជួនណារុន រដ្ឋមន្រ្តីក្រសួងអប់រំយុវជន និងកីឡា ដែលគ្រប់ពេលវេលា តែងតែយកចិត្តទុកដាក់រួមសុខរួមទុក្ខនិងជំរុញដល់កិច្ចកសាងលើគ្រប់វិស័យរបស់បញ្ជាការដ្ឋានទ័ពពិសេស។
នាឱកាសនោះដែរ បណ្ឌិតសភាចារ្យ ហង់ ជួនណារុន រដ្ឋមន្រ្តីក្រសួងអប់រំយុវជននិងកីឡា មានប្រសាសន៍ថា ភារកិច្ចការពារជាតិការពារបូរណភាពទឹកដីជាកតព្វកិច្ចរបស់យើងទាំងអស់គ្នា ដូចនេះប្រជាជនកម្ពុជាទាំងអស់ត្រូវតែទទួលរ៉ាប់រងកិច្ចការនេះទោះមិនដោយផ្ទាល់ក៍ដោយ ត្រូវឈរលើស្មារតីសាមគ្គីភាពជាធ្លុងមួយ រួមចំណែកជាមួយកងយោធពលខេមរភូមិន្ទ ស្របតាមពាក្យស្លោក កងទ័ពនិងប្រជាជន គឺតែមួយ។ ទិសដៅបន្តទៅខាងមុខក្រសួងអប់រំ យុវជន និងកីឡា នៅតែបន្តគិតគូររួមចំណែកដល់ការកសាងនិងអភិវឌ្ឍរបស់ បញ្ជាការដ្ឋានទ័ពពិសេសថែមទៀត៕
(បន្ទាយមានជ័យ)៖ អភិបាលរងខេត្តបន្ទាយមានជ័យលោក លី សារី បានដឹកនាំមន្ត្រីចម្រុះចុះបិទយានដ្ឋានជួសជុលរថយន្តមួយកន្លែង ដែលលួចកែច្នៃរថយន្តធុនធំខុសច្បាប់ ស្ថិតនៅភូមិគោរដ្ឋាន សង្កាត់អូរអំបិល ក្រុងសិរីសោភ័ណ។
ក្នុងសកម្មភាពដែលបានធ្វើឡើងនៅរសៀលថ្ងៃទី០២ ខែកញ្ញា ឆ្នាំ២០២០ លោក លី សារី បានឲ្យដឹងថា ការចុះបិទយានដ្ឋានខាងលើនេះ ក្រោយទទួលបទបញ្ជាពីលោក អ៊ុ រាត្រី អភិបាលខេត្ត លោកបានដឹកមន្ត្រីចម្រុះ មានមន្ត្រីមន្ទីសាធារណការ និងដឹកជញ្ជូនខេត្ត មន្ត្រីសណ្តាប់ធ្នាប់នៃស្នងការដ្ឋាននគរបាលខេត្ត។
លោកបានបញ្ជាក់ថា យានដ្ឋានជួសជុលរថយន្តម្ចាស់ឈ្មោះ ឆាយ ឈាន ដែលរយៈពេលកន្លងមកមន្ត្រីជំនាញបានចុះណែនាំ និងធ្វើកិច្ចសន្យា២ទៅ៣លើក។
ការចុះបិទយានដ្ឋានជួសជុលរថយន្តធុនធំនេះ ដោយសារច្បាប់អនុញ្ញាតធ្វើអាជីវកម្មជួសជុលរថយន្ត តែលួចកែច្នៃរថយន្តល្មើសច្បាប់ ហើយអាជ្ញាធរមិនបន្តឲ្យធ្វើអាជីវកម្មឡើយ ចាប់ពីពេលនេះតទៅ។ បើសិនជាលួចនៅបន្ត និងមានវិធានការតាមច្បាប់។
លោក លី សារី បានបន្ថែមថា សម្តេចក្រឡាហម ស ខេង ឧបនាយករដ្ឋមន្ត្រី រដ្ឋមន្ត្រីក្រសួងមហាផ្ទៃ និងលោក ស៊ុន ចាន់ថុល ទេសរដ្ឋមន្ត្រី រដ្ឋមន្ត្រីក្រសួងសាធារណការ និងដឹកជញ្ជូន បានដាក់វិធានការលុបបំបាត់យានដ្ឋាន ដែលលួចកែឆ្នៃតរថយន្តល្មើសច្បាប់ឲ្យអស់នៅក្នុងខេត្តបន្ទាយមានជ័យ ដើម្បីការពារសុវត្ថិភាពចរាចរណ៍ កើតឡើងជាយថាហេតុណាមួយ។
ប្រជាពលរដ្ឋរស់នៅជុំវិញបានសប្បាយចិត្តនៅពេលឃើញមន្ត្រីចម្រុះចុះបិទយានដ្ឋានខុសច្បាប់ ហើយសង្ឃឹមថា លើកនេះបិទបានសម្រេច ព្រោះកន្លងមកឃើញចុះធ្វើការណែនាំ និងធ្វើកិច្ចសន្យា និងបិទ២លើកមកហើយ ដូចគ្មានប្រសិទ្ធភាពសោះ៕
(ព្រៃវែង)៖ សម្តេចវិបុលសេនាភក្តី សាយ ឈុំ ប្រធានព្រឹទ្ធសភា និងសម្ដេចក្រឡាហោម ស ខេង ឧបនាយករដ្ឋមន្ត្រី រដ្ឋមន្ត្រីក្រសួងមហាផ្ទៃ ព្រមទាំងថ្នាក់ដឹកនាំ និងមន្រ្តីជាច្រើននាក់ បានអញ្ជើញកាន់បិណ្ឌទី១ នៃបុណ្យភ្ជុំបិណ្ឌប្រពៃណីជាតិ រួមជាមួយសមាជិក ក្រុមប្រឹក្សាខេត្ត ថ្នាក់ដឹកនាំខេត្ត ព្រមទាំងថ្នាក់ដឹកនាំមន្ត្រីរាជការ តាមអង្គភាពស្ថាប័នជុំវិញខេត្ត និងពុទ្ធបរិស័ទជាច្រើនទៀត បានសូត្រមន្តកាន់បិណ្ឌវេនទី១ នៅភូមិគ្រឹះសម្ដេចអគ្គមហាធម្ម ពោធិសាល ជា ស៊ីម និងលោកជំទាវ ញ៉ែម សឿន នៅភូមិកន្លែងជ្រៅ ឃុំក្របៅ ស្រុកកំចាយមារ ខេត្តព្រៃវែង នៅព្រឹកថ្ងៃទីថ្ងៃទី៣ ខែកញ្ញា ឆ្នាំ២០២០នេះ។
ក្នុងឱកាសនៃពិធីកាន់បិណ្ឌទី១នេះ សម្តេច សាយ ឈុំ និងសម្ដេច ស ខេង សូមឧទ្ទិសកុសលផលបុណ្យទាំងអស់នេះដល់សម្ដេចអគ្គមហាធម្មពោធិសាល ជា ស៊ីម និងលោកជំទាវ ព្រមទាំងឧទ្ទិសដល់ដួងវិញ្ញាណក្ខន្ធ បុព្វការីជន មានមាតាបិតាញាត្តិការ៧សន្តាន ដែលធ្វើមរណៈកាទៅកាន់បរលោក សូមវិញ្ញាណក្ខន្ធ អស់លោកទាំងនោះយោលយោគទៅកាន់សុគតិភព កុំបីឃ្លៀងឃ្លាតឡើយ ហើយងាកបែរក្រោយឲ្យពរជ័យដល់កូនចៅទទួលបានសេចក្តីសុខសប្បាយ គ្រប់ប្រការងាររកស៊ីមានបាន ត្រជាក់ត្រជុំថ្កុំថ្កើនតរៀងទៅ។
ឆ្លៀតក្នុងឱកាសនោះ សម្តេចក្រឡាហោម សូមផ្តាំផ្ញើដល់ប្រជាពលរដ្ឋពុទ្ធបរិស័ទទាំងអស់ត្រូវយកចិត្តទុកដាក់ខ្ពស់គោរពឲ្យបានម៉ឺងម៉ាត់តាមវិធានរបស់ក្រសួងសុខាភិបាល ដើម្បីធានាបាននូវការ ទប់ស្កាត់ការរីករាលដាលកូវីដ-១៩ កុំឲ្យឆ្លងចូលក្នុងសហគមន៍។
ជាមួយគ្នានោះ ក៏សូមឲ្យប្រជាជនគោរពច្បាប់ចរាចរណ៍ឲ្យបានគ្រប់ៗគ្នា ចៀសវាងការបើកបរមានគ្រោះថ្នាក់ជាយថាហេតុ ក្នុងអំឡុងពេលបុណ្យកាន់បិណ្ឌភ្ជុំបិណ្ឌនាពេលនេះ។ ក្នុងឱកាសនោះដែរ សម្តេចក្រឡាហោម និងលោកជំទាវ បានប្រគេនទេយ្យវត្ថុមួយចំនួនដល់ព្រះសង្ឃផងដែ និងអំណោយជូនប្រជាពុទ្ធបរិស័ទផងដែរ។
សូមបញ្ជាក់ថា បុណ្យភ្ជុំបិណ្ឌ ជាពិធីបុណ្យមួយដែលធំជាងគេ នៅក្នុងចំណោមពិធីបុណ្យទាំងអស់ ចំពោះអ្នកកាន់ព្រះពុទ្ធសាសនា។ ជារៀងរាល់ឆ្នាំនៅពេលដល់ថ្ងៃខែ ដែលត្រូវប្រារព្ធ ពិធីបុណ្យភ្ជុំបិណ្ឌ គ្រប់បងប្អូនកូនចៅ សាច់ញាតិសន្ដានទាំងអស់ ទោះនៅទីជិត ឬទីឆ្ងាយ តែងតែធ្វើដំណើរទៅជួបជុំគ្នា ជាពិសេសឪពុកម្ដាយនៅស្រុកកណើត ដើម្បីរៀបចំម្ហូបអាហារ បាយសម្ល ចង្ហាន់យកទៅប្រគេនព្រះសង្ឃ ដែលគង់នៅវត្តអារាម។ ទាំងនេះ គឺជាទម្លាប់មួយដែលគេនិយមធ្វើតៗគ្នា របស់ជនជាតិខ្មែរជាយូរមកហើយ។
ពិធីបុណ្យកាន់បិណ្ឌ ភ្ជុំបិណ្ឌឆ្នាំ២០២០នេះ ប្រព្រឹត្តទៅចាប់ពីថ្ងៃ១រោច ដល់ថ្ងៃ ១៤រោច ខែភទ្របទ ត្រូវនឹងថ្ងៃទី០៣ ដល់ថ្ងៃទី១៨ ខែកញ្ញា ឆ្នាំ២០២០៕
(កោះកុង)៖ ដើម្បីលើកស្ទួយហេដ្ឋារចនាសោភ័ណ្ឌភាព និងផ្នែកវិស័យទេសចរណ៍ខេត្ត និងជួយសម្រួលផ្នែកសុខុមាលភាពរបស់ពលរដ្ឋ ឲ្យមានសុខភាពល្អ និងការពារជំងឺឆ្លងផ្សេងៗ និងសម្រួលការការពារជំងឺឆ្លងកូវិដ១៩ ដែលពិភពលោកកំពង់មានហានិភ័យខ្ពស់នោះ រដ្ឋបាលខេត្តកោះកុង បានរៀបចំពិធីបើកសម្ពោធដាក់ឲ្យប្រើប្រាស់ជាផ្លូវការ នូវឧបករណ៍លំហាត់ប្រាណចំនួន២៦គ្រឿង ដែលមានទីតាំងនៅសួនច្បារមុខសាលាខេត្តកោះកុង។
ពិធីសម្ពោធបានធ្វើឡើងនៅរសៀលទី២ ខែកញ្ញា ឆ្នាំ២០២០ ក្រោមវត្តមានលោកស្រី មិថុនា ភូថង អភិបាលខេត្តកោះកុង លោក ឈេង សុវណ្ណដា អភិបាលក្រុងខេមរភូមិន្ទ និងមន្ត្រីរាជការគ្រប់ស្ថាប័នផងដែរ។
លោក ឈេង សុវណ្ណដា បានថ្លែងថាដើម្បីហេដ្ឋារចនាសោភ័ណ្ឌភាព និងលើកស្ទួយផ្នែកវិស័យទេសចរណ៍ខេត្ត និងជួយសម្រួលដល់សុខភាពប្រជាពលរដ្ឋទូទៅផងនោះ អាជ្ញាធរខេត្ត និងអាជ្ញាធរក្រុង បានរួមមតិគ្នា ដើម្បីបង្កើតទីតាំងលំហាត់ប្រាណ ដាក់នៅទីសាធារណៈនេះឡើង ហើយអាចហាត់ប្រាណបានមនុស្សគ្រប់វ័យទាំងក្មេងទាំងចាស់។
លោកបានថ្លែងបន្តថា ឧបរណ៍លំហាត់ប្រាណទាំង២៦គ្រឿងនេះ បានមកពីជួយឧបត្ថម្ភលោកស្រី មិថុនា ភូថង លោកវេជ្ជបណ្ឌិត ទៅ នឹង ប្រធានមន្ទីរសុខាភិបាលខេត្តកោះកុង លោក ម៉ា ទី មន្ត្រី អ.ហខេត្ត និងសប្បុរសជនមួយចំនួនទៀតផងដែរ។
លោកស្រី មិថុនា ភូថង បានថ្លែងថា លោកស្រីមានសេចក្តីសោមនោស្សរីករាយក្រៃលែង ដែលអាជ្ញាធរក្រុង និងសប្បុរសជននានា ដែលបានយកចិត្តទុកដាក់លើបញ្ហាសុខភាពរបស់ប្រជាពលរដ្ឋជាចម្បង ជាពិសេសការកាត់បន្ថយពីជំងឺឆ្លងផ្សេងៗ ហើយធ្វើឲ្យបងប្អូនមួយចំនួ នអាចស្គាល់រាប់អានគ្នាជាមិត្តភក្តិ ក្នុងការមកលំហាត់ប្រាណនេះផងដែរ ហើយម៉្យាងធ្វើឲ្យមានសោភ័ណ្ឌភាពក្នុងខេត្ត។
ក្នុងឱកាសនោះលោកស្រី អភិបាលខេត្ត បានអំពាវដល់ដល់ប្រជាពលរដ្ឋចូលរួមទប់ស្កាត់ការពារជំងឺកូវិដ និងធ្វើការអនុវត្តន៍តាមការណែនាំរបស់រាជរដ្ឋាភិបាល និងក្រសួងសុខាភិបាល ដែលធ្វើការផ្សព្វផ្សាយរាល់ម៉ោងរាល់ថ្ងៃ ពីវិធីសាស្ត្រការពារពីព្រោះជំងឺកូវិដនេះ មិនទាន់សាបសូន្យនៅឡើយទេនៅលើពិភពលោកនេះ វានៅតែបង្កើនហានិភ័យខ្ពស់ជានិច្ច។
«ហេតុដូច្នេះយើងត្រូវរួមគ្នាថែរក្សាអនាម័យបរិស្ថានជុំវិញខ្លួនឯង ដើម្បីសុខភាព និងចូលរួមហាត់ប្រាណជាប់ជានិច្ចដើម្បីសុខភាព»។ នេះជាការបញ្ជាក់ របស់លោកស្រី អភិបាលខេត្ត។
ជាចុងក្រោយលោកស្រី បានអំពាវនាវដល់ប្រជាពលរដ្ឋចូលរួមគ្នាគោរពច្បាប់ចរាចរណ៍ដើម្បីសុវត្ថិភាពខ្លួនឯង ហើយរួមគ្នាថែរក្សាឧបករណ៍លំហាត់ប្រាណទាំងអស់នេះឲ្យល្អ ហើយឧបករណ៍ទាំងអស់នេះ គឺជាគ្រូពេទ្យសុខភាពមួយដែរសម្រាប់សុខភាព៕
(បន្ទាយមានជ័យ)៖ កម្លាំងនគរបាលប៉ុស្តិ៍១ ក្រុមដឹកនាំដោយលោកអនុសេនីយ៍ត្រី ផាន់ សំណាង នាយរងប៉ុស្ដិ៍ នៃវរសេនាតូចនគរបាលការពារព្រំដែនគោក៨១៥ សហការជាមួយកម្លាំងប៉ុស្ដិ៍ រដ្ឋបាលឃុំបឹងបេង និងកម្លាំងទាហានផ្នែកសឹករងស្រុកម៉ាឡៃ បានចុះល្បាតឃាត់ខ្លួនប្រជាពលករចំនួន៣២នាក់ (ស្រី១២នាក់ កុមាមារ៤នាក់) ត្រឡប់មកពីថៃ នៅថ្ងៃទី២ ខែកញ្ញា ឆ្នាំ២០២០ នៅតាមភូមិសាស្ត្រប៉ុស្តិ៍ចំបក់ ឃុំបឹងបេង ស្រុកម៉ាឡៃ។
លោក ផាន់ សំណាង បានប្រាប់ឲ្យដឹងថា ពលករដែលឃាត់ខ្លួននោះភាគច្រើនមកខេត្តចំនួន៨រួមមាន៖ ខេត្តសៀមរាប១៥នាក់ (ស្រី៥នាក់) ព្រៃវែង២នាក់ (ស្រី១នាក់) បាត់ដំបង៣នាក់ (ស្រី២នាក់) កុមារម្នាក់ ត្បូងឃ្មុំ១នាក់ ភ្នំពេញ១នាក់ ពោធិ៍សាត់៥នាក់ (ស្រី២នាក់) កុមារ២នាក់ បន្ទាយមានជ័យ៤នាក់ (ស្រី២នាក់) កុមារ១នាក់ និងកំពង់ស្ពឺ១នាក់។
លោកបានបញ្ជាក់ថា រហូតមកដល់ថ្ងៃនេះ សមត្ថកិច្ចបានដំណឹងពីសមត្ថកិច្ចថៃថា ដោយសារកូវីដ១៩ ថៃបានប្រកាសអាសន្ន ដូច្នេះរោងចក្រត្រូវបិតទាំងស្រុង ពលករខ្មែរបង្ខំចិត្តចាកចេញពីស្រុកថៃ ស្ទើរអស់ រហូតមកដល់សព្វថ្ងៃនេះ ថៃមិនទាន់ដំណើរការដូចមុននោះឡើយព្រោះសំអាងថាជំងឺកូវីដ១៩ មិនទាន់បានធូរស្បើយនៅឡើយ។
សមត្ថកិច្ចថៃបានបញ្ជាក់ទៀតថា អ្វីៗមិនទាន់ដំណើរការនៅឡើយ ដូច្នេះពលករខ្មែរទាំងអស់ចង់មកធ្វើការនៅថៃប្រយ័ត្នចាញ់បោកមេខ្យល់។
លោកបានបញ្ជាក់ឲ្យដឹងបន្តទៀតថា ក្រោយពីឃាត់ខ្លួន លោកបានណែនាំពលករទាំងនោះ ឈប់ចាញ់ការឃោសនារបស់មេខ្យល់ទៀត ហើយឲ្យធ្វើកិច្ចសន្យាបញ្ឈប់ការស្វែងរកការងារធ្វើនៅ ប្រទេសថៃព្រោះវាងាយចាញ់បោកមេខ្យល់ណាស់។
ពលករទាំង៣២នាក់ បន្ទាប់ពីធ្វើការអប់រំណែនាំ និងធ្វើកិច្ចសន្យារួច ត្រូវបានបញ្ជូនទៅមណ្ឋលចត្តាឡីស័កទី១ វិទ្យាល័យម៉ាឡៃ ដើម្បីពិនិត្យសុខភាព តែបើពលករទាំង៣២នាក់នេះ គ្មានមេរោគកូវីដ ១៩នោះទេ នឹងអនុញ្ញាតឲ្យវិលត្រឡប់ទៅផ្ទះរៀងៗខ្លួនវិញផងដែរ៕
(ពោធិ៍សាត់)៖ លោក ម៉ៅ ធនិន ប្រធានគណៈកម្មាធិការសាខាកាកបាទក្រហមកម្ពុជា ខេត្តពោធិ៍សាត់ នាថ្ងៃទី០២ ខែកញ្ញា ឆ្នាំ២០២០ បានអំពាវនាវដល់ប្រជាកសិករ ដែលមានដីនៅរ៉បនឹង ប្រឡាយមេ ដំណាក់ឈើក្រំ ឬប្រឡាយរងនានា សូមរួមគ្នាខិតខំដាំដុះបន្លែសុវត្ថិភាពគ្រប់ក្រុមគ្រួសារ កុំទុកដីឱ្យនៅទំនេរឥតប្រយោជន៍ ដែលទាំងនេះគឺដើម្បីលើកស្ទួយជីវភាពរស់នៅ របស់ប្រជាពលរដ្ឋ និងដើម្បីចូលរួមចំណែកផ្គត់ផ្គង់តម្រូវការ ឱ្យទីផ្សារក្នុងស្រុក និងកាត់បន្ថយការនាំចូលពីក្រៅប្រទេស។
លោក ម៉ៅ ធនិន បានអំពាវនាវបែបនេះ នៅបរិវេណវត្តថ្លុកដង្កោ ស្ថិតក្នុងភូមិថ្លុកដង្កោ ឃុំផ្ទះរុង ស្រុកតាលោសែនជ័យ ក្នុងឱកាសដឹកនាំសមាជិក សមាជិកា គណៈកម្មាធិការសាខា និងមន្រ្តីសាខា ចុះជួបសំណេះសំណាលសួរសុខទុក្ខ និងនាំយកអំណោយមនុស្សធម៌របស់សាខា ចែកជូនដល់ប្រជាពលរដ្ឋងាយរងគ្រោះ «ចាស់ឥតទីពឹង ជនមានពិការភាព កុមារកំព្រា ស្ត្រីមេម៉ាយ អ្នកមានកូនច្រើន និងអ្នកមានជំងឺរ៉ាំរ៉ៃឬក្រីក្រ១» ចំនួន៧០គ្រួសារ មកពីឃុំចំនួន២ ក្នុងស្រុកតាលោសែនជ័យ។
ក្នុងពិធីជួបសំណេះសំណាលជាមួយប្រជាពលរដ្ឋ លោក ម៉ៅ ធនិន បានពាំនាំនូវការផ្តាំផ្ញើសាកសួរសុខទុក្ខ និងសេចក្តីនឹករលឹកពីសំណាក់សម្តេចកិត្តិព្រឹទ្ធបណ្ឌិត ប៊ុន រ៉ានី ហ៊ុនសែន ប្រធានកាកបាទក្រហមកម្ពុជា ជូនដល់គ្រួសារទាំងអស់ ដែលជានិច្ចកាលសម្តេចកិត្តិព្រឹទ្ធបណ្ឌិតប្រធាន តែងតែគិតគូរយកចិត្តទុកដាក់ខ្ពស់ ចំពោះសុខទុក្ខបងប្អូនប្រជាពលរដ្ឋ ដោយមិនប្រកាន់ពីនិន្នាការនយោបាយ ជាតិសាសន៍ សាសនា វណ្ណៈ ពណ៌សម្បុរអ្វីទាំងអស់ ពោលគឺ «ទីណាមានការលំបាក ទីនោះមានកាកបាទក្រហមកម្ពុជា»។
លោកប្រធានគណៈកម្មាធិការសាខា បានបន្ថែមថា ក្នុងពេលដែលពិភពលោក កំពុងព្រួយបារម្ភ និងប្រយុទ្ធប្រឆាំងនឹងជំងឺកូវីដ-១៩ សម្ដេចតេជោ ហ៊ុន សែន បានយកចិត្តទុក្ខដាក់ខ្ពស់បំផុត ចំពោះប្រជាពលរដ្ឋងាយរងគ្រោះនៅគ្រប់មូលដ្ឋាន ព្រោះឥទ្ធិលជំងឺនេះ បានធ្វើឱ្យប៉ះពាល់ដល់សេដ្ឋកិច្ច និងជីវភាពរបស់បងប្អូនយ៉ាងធ្ងន់ធ្ងរ ក្នុងការប្រកបរបរទទួលទានប្រចាំថ្ងៃ។ លោកបានគូសបញ្ជាក់ថា អំណោយមនុស្សធម៌ទាំងនេះ គ្រាន់តែជួយសម្រួលដល់ជីវភាពរស់នៅរបស់បងប្អូនប្រជាពលរដ្ឋ ដែលកំពុងជួបការលំបាកបានមួយរយៈពេលតែប៉ុណ្នោះ ដូច្នេះសូមបងប្អូនទាំងអស់ខិតខំប្រកបមុខរបរ រួមផ្សំទាំងការដាំដុះបន្លែបង្ការ ដើម្បីទ្រទ្រង់ជីវភាព ឱ្យបានកាន់តែល្អប្រសើរថែមទៀត។
លោក ម៉ៅ ធនិន ក៏បានជម្រាបជូនថា ដោយបានការឯកភាពពីប្រមុខរាជរដ្ឋាភិបាលរបស់យើង និងជាសំណូមពររបស់ប្រជាពលរដ្ឋក្នុងតំបន់នេះ យើងបានបង្កើតស្រុកថ្មីមួយ គឺស្រុកតាលោសែនជ័យ ដើម្បីលើកយកសេវារដ្ឋបាល ខិតឱ្យកៀកនឹងជើងជណ្តើររបស់ពុកម៉ែយើង។ ហើយស្រុកថ្មី យើងនឹងរៀបចំហេដ្ឋារចនាសម្ព័ន្ធរូបវ័ន្ត រួមមាន៖ មន្ទីរពេទ្យបង្អែក សាលារៀន ល ផ្លូវថ្នល់ បណ្តាញភ្លើង តំបន់រដ្ឋបាលប្រមូលផ្តុំ និងទីប្រជុំជនស្រុក ឱ្យមើលឃើញពីរចនាបទខ្មែរ។ ទន្ទឹមនឹងការអភិវឌ្ឍស្រុកថ្មីនេះឡើង ប្រមុខនៃរាជរដ្ឋាភិបាល ដែលមានសម្តេចតេជោ ហ៊ុន សែន ជានាយករដ្ឋមន្ត្រីនៃកម្ពុជា បានផ្តល់ប្រព័ន្ធធារាសាស្ត្រជាច្រើនកន្លែង ជាក់ស្តែងនៅទីនេះ យើងមានទំនប់ដំណាក់ឈើក្រំ និងផ្នែកខាងក្រោម យើងមានទំនប់ដំណាក់អំពិល ទំនប់ចារឹក មុននឹងហូរទៅដល់បឹងទន្លេសាប។
ជាមួយគ្នានោះ លោក ម៉ៅ ធនិន បានស្នើដល់ប្រជាពលរដ្ឋ ឱ្យចូលរួមសហការផ្តល់ព័ត៌មានជូនអាជ្ញាធរមានសមត្ថកិច្ច ដើម្បីបង្ការ និងទប់ស្គាត់ឱ្យបានទាន់ពេលវេលា នូវរាល់បទល្មើសនានា ពិសេសបទល្មើសគ្រឿងញៀន និងល្បែងស៊ីសងគ្រប់ប្រភេទ ដើម្បីរក្សាបាននូវសន្តិសុខ សណ្តាប់ធ្នាប់សង្គមឱ្យល្អប្រសើរ។
អំណោយមនុស្សធម៌របស់សាខាកាកបាទក្រហមកម្ពុជា ខេត្តពោធិ៍សាត់ ចែកជូនដល់ប្រជាពលរដ្ឋងាយរងគ្រោះ ចំនួន៧០គ្រួសារ ដោយក្នុង១គ្រួសារ ទទួលបាន៖ អង្ករ ២៥គីឡូក្រាម, មី១កេស, ទឹកត្រី១យួរ, សាប៊ូ និងថវិកាចំនួន២ម៉ឺនរៀល៕
(កំពង់ឆ្នាំង)៖ យោងតាមសំណូមពររបស់ប្រជាពលរដ្ឋនៅក្នុងមូលដ្ឋាន ដែលរងផលប៉ះពាល់ដល់សុខភាព ក្នុងការរស់នៅរបស់ពួកគាត់នៅព្រឹកថ្ងៃទី២ ខែកញ្ញា ឆ្នាំ២០២០ ក្រុមអ្នកយកព័ត៌មានបានចុះទៅដល់ទីតាំងក្រុមហ៊ុនដឹកសំរាមឯកជនមួយ ដោយពិនិត្យឃើញនៅក្នុងទីលានចាក់សំរាមមានផ្ទៃដីប្រមាណ១ហិកតា នៅក្នុងភូមិគក ឃុំពានី ស្រុកកំពង់ត្រឡាច ជាប់ព្រំប្រទល់ភូមិស្ពានដែក ឃុំសេដ្ឋី ស្រុកសាមគ្គីមានជ័យ បាននិងកំពុងតែចាក់ និងដុតសំរាមកាកសំណល់ចេញពីរោងចក្រ ធ្វើឲ្យផ្សែងក្លិនក្រណាត់ក្លិនផ្លាស្ទិចហ៊ុយប៉ះពាល់ដល់សុខភាព និងប៉ះពាល់ដល់បរិស្ថានក្នុងការរស់នៅ ដោយពួកគាត់ជាប្រជាពលរដ្ឋ សំណូមពរដល់អាជ្ញាធរ ពិសសមន្ទីរបរិស្ថានខេត្ត មេត្តាជួយចាត់វិធានការទប់ស្កាត់តាមផ្លូវច្បាប់ជាបន្ទាន់ផង។
ទាក់ទងនិងបញ្ហានេះលោកស្រី គឹម ចិន្តា ជាអ្នកគ្រប់គ្រងទីលានចាក់សំរាម (កូនម្ចាស់ក្រុមហ៊ុនដឹកសំរាមឈ្មោះ គឹម វណ្ណា) បានប្រាប់ថា ក្រុមហ៊ុនឪពុកលោកស្រី បានទទួលដឹកសំរាមមកពីរោងចក្រ នានា ដោយយកមកចាក់ក្នុងទីលាននេះ។ ហើយសំរាមទាំងនេះបានបែកចែកដូចជាចំនៀរក្រណាត់មួយចំនួនទុកលក់ចេញ ដែលគេយកកែច្នៃក្រងជាក្រណាត់ ជូតជើងក្រងជាអង្រឹង ចំណែកសំបកដបទឹកសុទ្ធ កំប៉ុងប៊ីយែប្រមូលលក់ឲ្យអេតចាយ។
ដោយឡែកកន្លងមកមន្ត្រីបរិស្ថានក៏បានចុះមកណែនាំផងដែរ ឲ្យជីករណ្តៅកប់សំរាម ប៉ុន្តែនៅពេលនេះជាខែភ្លៀង មិនអាចជីករណ្តៅបានទេ ដូច្នេះក៏មានការដុតសំរាមខ្លះៗហើយ តែបើខែប្រាំងវិញ គឺបានជីកប់មិនឲ្យប៉ះពាល់ឡើយ។
ចំណែកលោក វន ស៊ីផា អភិបាលស្រុកសាមគ្គីមានជ័យ នៅល្ងាចថ្ងៃទី២ ខែសីហា បានបញ្ជាក់ថា បញ្ហានេះជំនាញបរិស្ថានជាអ្នកចេញអាជ្ញាប័ណ្ណឲ្យគេ អាជ្ញាធរមិនអាចបកស្រាយជំនួសមន្ទីរ ជំនាញបានឡើយចំណែកផលប៉ះពាល់គឺពិតជាមាន។ ប៉ុន្តែកន្លងមកប្រជាពលរដ្ឋ បានប្តឹងតែអ្នកកាសែតទេពួកគាត់មិនដែលបានប្តឹងមកអាជ្ញាធរស្រុកឡើយ ព្រោះគាត់យល់ថា ពេលកាសែតផ្សព្វផ្សាយទៅការដោះស្រាយពិតជាបានលឿនជាងអាជ្ញាធរស្រុក។
ទាក់ទងនិងរឿងនេះនៅម៉ោង ៥៖០៥នាទីល្ងាចថ្ងៃទី២ ខែសីហា លោក យ៉ង់ ភារម្យ ប្រធានមន្ទីរបរិស្ថានខេត្តកំពង់ឆ្នាំង បានបញ្ជាក់ថា ករណីនេះមន្ទីរបរិស្ថានលោកមិនបានដឹងឡើយ ហើយរឿងនេះនៅព្រឹកថ្ងៃទី៣ ខែកញ្ញា លោកនឹងចាត់បញ្ជូនក្រុមការងាររបស់លោកចុះទៅត្រួតពិនិត្យមើលជាក់ស្តែងនៅទីតាំងចាក់សំរាមខាងលើនេះដើម្បីចាត់វិធានការចពោះករណីនេះ៕
(ស្ទឹងត្រែង)៖ នៅក្នុងកិច្ចប្រជុំពិនិត្យរបាយការណ៍វឌ្ឍនភាពការងាររដ្ឋបាលខេត្តស្ទឹងត្រែង ប្រចាំខែសីហា និងលើកទិសដៅការងារខែកញ្ញា ឆ្នាំ២០២០ លោក ម៉ុម សារឿន អភិបាលខេត្ត បានណែនាំដល់មន្ទីរសុខាភិបាល ឱ្យរៀបចំបាញ់ថ្នាំសម្លាប់មេរោគនៅតាមសាលារៀន មុនពេលសិក្សានុសិស្សចូលរៀនឡើងវិញនៅថ្ងៃទី៧ ខែកញ្ញា និងឱ្យមានការបាញ់ថ្នាំសម្លាប់មេរោគ នៅតាមទីសាធារណៈដើម្បីបង្កាការពារឆ្លងនៃជំងឺ -19។
នៅក្នុងកិច្ចប្រជុំនោះផងដែរអភិបាលខេត្ត បានក្រើនរំលឹកដល់សមត្ថកិច្ច នគរបាល កងរាជអាវុធហត្ថ ត្រូវរៀបចំរក្សាសន្តិសុខ សណ្តាប់ធ្នាប់សាធារណៈ នាឱកាសបុណ្យ កាន់បិណ្ឌ និងបុណ្យភ្ជុំបិណ្ឌខាងមុខ។
ទន្ទឹមនិងនោះ លោក ម៉ុម សារឿន បានកោតសរសើរចំពោះចំណូល ដែលមិនមានការធ្លាក់ចុះទេ គឺមានតែការកើនឡើងទ្វេរដងទោះយើងជួបវិបត្តិ 19។
លោកបន្តថា អ្វីដែលសំខាន់នៅក្នុងកាលៈទេសៈ 19 យើងត្រូវផ្តោតសំខាន់ទៅលើវិស័យកសិកម្មជាចម្បង ដោយជំរុញឱ្យកសិករដាំដំណាំកសិកម្ម និងដំណាំកសិឧស្សាហកម្ម ដែលជាស្នូល នៃ ខឿនសេដ្ឋកិច្ច ព្រោះបច្ចុប្បន្ន ការដាំស្វាយចន្ទី ស្វាយកែវម្លៀត កំពុងតែមានទីផ្សារនៅខេត្តស្ទឹងត្រែង គឺទីផ្សារនាំចេញទីលក់នៅបរទេស។
លោកថា «អ្វីដែលមន្ទីរកសិកម្ម ត្រូវមានការសហការជាមួយ អង្គការដៃគូនានា ឬអ្នកវិនិយោគលើវិស័យកសិកម្ម ដើម្បីជំរុញការដាំ និងបច្ចេកទេសដល់កសិករ ឱ្យមានជំនាញច្បាស់លាស់ ទៅលើដំណាំស្វាយចន្ទីរ ស្វាយ កែវម្លៀត កៅស៊ូ ដែលជាកក្តាស្នូលក្នុងនាំចេញ ទៅលក់នៅផ្សារបរទេស ដែលកសិកម្មជា វិស័យមួយដ៏សំខាន់នៅខេត្តស្ទឹងត្រែង ដើម្បីទប់ទល់វិបត្តិនៃជំងឺ 19។ ដោយឡែកវិស័យទេស កើនឡើងគួរឱ្យគត់សំគាល់ដែលមានភ្ញៀវទេសចរចូលមកទស្សនាកំសាន្តស្នាក់នៅខេត្តស្ទឹងត្រែង មានការកើនឡើងទ្វេរដង បើធៀបខែសីហា ឆ្នាំ២០១៩ គឺកើនឡើង ៥៧,៦០ភាគរយ ដោយសារការខិតខំប្រឹងប្រែង អភិវឌ្ឍន៍កាន់តែមានភាពរីកចំរើន កែសម្អសោភ័ណ្ឌភាពទីក្រុង និងជនបទកាន់តែល្អប្រសើរធ្វើឱ្យមានការទាក់ទាញភ្ញៀវទេសចរមក កំសាន្តសប្បាយ៕
(កំពង់ឆ្នាំង)៖ តុលាការខេត្តកំពង់ឆ្នាំង បានចេញដីកាបង្គាប់ឲ្យឃុំខ្លួនឈ្មោះ ញឹក ផល ដាក់ពន្ធនាគារជាបណ្តោះអាសន្ន ក្រោយមានជម្លោះរឿងបើកបរជាមួយភាគីម្ខាងទៀត ដែលសមត្ថកិច្ចអះអាងថាមានអាការៈស្រវឹង។
លោក អិត សុធា ព្រះរាជអាជ្ញាអមសាលាដំបូងខេត្តកំពង់ឆ្នាំង បានប្រាប់អង្គភាពព័ត៌មាន   នៅព្រឹកថ្ងៃទី៣ ខែកញ្ញា ឆ្នាំ២០២០នេះថា តុលាការបានចេញដីកាឃុំខ្លួនឈ្មោះ ញឹក ផល ដាក់ពន្ធនាគាររួចហើយ។
ស្នងការរង នៃស្នងការដ្ឋាននគរបាលខេត្តកំពង់ឆ្នាំង លោកឧត្តមសេនីយ៍ត្រី អៀរ ប៊ុនធឿន បានប្រាប់អង្គភាពព័ត៌មាន   ថា កូនប្រុសរបស់ឧកញ៉ា ញឹក ផន ដែលមានជម្លោះពាក្យសម្តីក្នុងរឿងបើកបររហូតដកកាំភ្លើងមកសម្ញែងនោះ ត្រូវបានកម្លាំងនគរបាលកសាងសំណុំរឿងបញ្ជូនទៅកាន់តុលាការខេត្តហើយនៅព្រឹកថ្ងៃពុធ ទី០២ ខែកញ្ញា ឆ្នាំ២០២០។
លោកស្នងការរងបានឱ្យដឹងថា លោក ញឹក ផល ដែលជាកូនប្រុសរបស់ឧកញ៉ា ញឹក ផន ត្រូវបានចោទប្រកាន់ពីបទគំរាមកំហែង និងកាន់កាប់ដឹកជញ្ជូនអាវុធដោយគ្មានការអនុញ្ញាត។
សូមបញ្ជាក់ថា លោក ញឹក ផល ត្រូវបានឃាត់ខ្លួនកាលពីយប់ថ្ងៃទី០១ ខែកញ្ញា ឆ្នាំ២០២០ បន្ទាប់ពីរូបលោកមានជម្លោះពេលកំពុងបើកបរលើដងវិថី ជាមួយអ្នកបើកបរម៉ូតូ នៅភូមិថ្នល់កែង ឃុំក្បាលទឹក ស្រុកទឹកផុស ខេត្តកំពង់ឆ្នាំង កាលពីរសៀលថ្ងៃទី៣១ ខែសីហា ឆ្នាំ២០២០។
យោងតាមវីដេអូដែលថត និងបង្ហោះដោយលោក ប្រាក់ សុបាន អាយុប្រមាណ ៣០ឆ្នាំ ជាគូជម្លោះជាមួយលោក ញឹក ផល គេបានឃើញលោក ញឹក ផល និយាយគំរាមបើករថយន្តបុកលោក សុបាន ជាអ្នកជិះម៉ូតូ។ មិនត្រឹមតែគំរាមបុក និងប្រើសម្តីធ្ងន់ៗដាក់ទៅបុរសជិះម៉ូតូនោះទេ បុរសជាអ្នកជិះរថយន្តនេះថែមទាំងបានទាញយកកាំភ្លើង ៤៧ ចេញពីក្នុងរថយន្តមកកាន់សម្ញែងដាក់ភាគីជម្លោះថែមទៀតផង។
លោក អ៉ិន សាវឿន មេប៉ុស្តិ៍នគរបាលឃុំក្បាលទឹក បានប្រាប់អង្គភាពព័ត៌មាន   តាមទូរស័ព្ទថា ជម្លោះនេះ គឺផ្តើមចេញពីការបើកបរ។ បើតាមលោកម៉េប៉ុស្តិ៍ នៅមុនពេលកើតហេតុលោក ប្រាក់ សុបាន ដែលត្រូវបានអះអាងថាបើកបរក្រោមឥទ្ធិពលជាតិស្រវឹងនោះ បានបើកម៉ូតូជែងរថយន្ត ហើយក៏ត្រូវភាគីខាងរថយន្តសួរនាំរឿងបើកបរ បង្កើតជាជម្លោះពាក្យសម្តីតែម្តង។
លោកមេប៉ុស្តិ៍បានបញ្ជាក់យ៉ាងដូច្នេះ «បើតាមអ្នកបើកបរម៉ូតូគាត់បើកបរស្រវឹងមែន មកដល់កន្លែងផ្លូវកោងគាត់បើកវ៉ាឡាន។ បើកវ៉ាឡានមកគាត់ក៏ឈប់នោម គាត់វ៉ាឡានណុង របៀបវ៉ាឆាបឡានគេ។ អាអ្នកបើកឡានណុង គេទម្លាក់កញ្ចក់ទៅសួរថា បើម៉ូតូអ៊ីចឹងប៉ះពាល់លើគេលើឯង។ ប្រកែកគ្នាមួយមាត់ពីរតែម្តងទៅ»៕
(រតនគិរី)៖ សាលាខេត្តរតនគិរី មានរៀបចំកិច្ចប្រជុំការបើកឲ្យដំណើរការសាលារៀនឡើងវិញក្នុងដំណាក់កាលទី២ នៅរសៀលថ្ងៃទី២ ខែកញ្ញា ឆ្នាំ២០២០ ក្រោមវត្តមានលោក គិត ទ្រី អភិបាលរងខេត្ត តំណាងលោក ថង សាវុន អភិបាលខេត្ត និងមានការអញ្ជើញចូលរួមពីសំណាក់ប្រធានមន្ទីរពាក់ព័ន្ធ អភិបាលក្រុង-ស្រុកទាំង៩ និងប្រធានការិយាល័យអប់រំ ប្រធានមណ្ឌលសុខភាពក្រុង-ស្រុកទាំង៩។
លោក គិត ទ្រី បានលើកឡើងថា រាជរដ្ឋាភិបាលកម្ពុជា បានខិតខំកែលម្អ និងពង្រឹងគុណភាពអប់រំ ដើម្បីផលិតបានធនធានមនុស្សប្រកបដោយគុណភាព គុណធម៌ ពោលគឺជា មនុស្សពោរពេញទៅដោយចំណេះដឹងមានជំនាញច្បាស់លាស់ មានឥរិយាបថល្អ ដើម្បីរួមចំណែកក្នុងការអភិវឌ្ឍន៍ប្រទេសឲ្យក្លាយជាប្រទេសមានប្រាក់ចំណូលមធ្យមកម្រិតខ្ពស់នៅឆ្នាំ២០៣០ និងក្លាយជាប្រទេសមានប្រាក់ចំណូលខ្ពស់នៅឆ្នាំ២០៥០។ ដូច្នេះដើម្បីឲ្យឆ្លើយតបតាមចក្ខុវិស័យរបស់រាជរដ្ឋាភិបាល កំពុងតែខិតខំប្រឹងប្រែងអភិវឌ្ឍជាតិឲ្យដល់ចំណុចគោលដៅ របស់ខ្លួនយើងទាំងអស់គ្នាជាអ្នកអនុវត្តចក្ខុវិស័យនេះឲ្យមានប្រសិទ្ធភាពនិងប្រសិទ្ធផល។
លោកអភិបាលរងខេត្ត បានសង្កត់ធ្ងន់ថា ក្នុងដំណាក់កាលដាក់ឲ្យដំណើរការឡើងវិញគ្រឹះស្ថានសិក្សាសាធារណៈរបស់រដ្ឋទូទាំងខេត្តដំណាក់កាលទី២ សូមគ្រប់សាលាទាំងអស់អនុវត្ត ឲ្យបានល្អប្រសើរនូវវិធានការសុខាភិបាលក៏ដូចជាសេចក្តីណែនាំរបស់ក្រសួងអប់រំ យុវជន និងកីឡា ដោយធ្វើយ៉ាងណាត្រូវមានឧបករណ៍សម្រាប់ វាស់ កំដៅ សាប៊ូ អាល់កុល ឬក៏ជែលសម្លាប់មេរោគ និងត្រូវរក្សាគម្លាតសង្គមដើម្បីប្រយុទ្ធប្រឆាំងការចម្លងវីរ៉ុសរលាកផ្លូវវដង្ហើមប្រភេទថ្មី (កូវីដ-១៩) ដែលជាក្តីកង្វល់រួមរបស់យើងទាំងអស់គ្នា។
ក្នុងនាមថ្នាក់ដឹកនាំខេត្ត លោក គិត ទ្រី ស្នើដល់លោក លោកស្រី ជាថ្នាក់ដឹកនាំមន្ទីរ អភិបាលក្រុង-ស្រុកនិងគ្រប់អ្នកពាក់ព័ន្ធក៏ដូចជាអង្គការដៃគូ សូមបន្តយកចិត្តទុកដាក់លើកកម្ពស់ពង្រឹង វិធានការការពារខ្លួន និងបន្តផ្សព្វផ្សាយឲ្យបានផុសផុលអំពីជំងឺកូវីដ-១៩ ដែលកំពុងបង្កការគំរាមកំហែង យ៉ាងខ្លាំងដល់ពិភពលោក ក៏ដូចជាប្រទេសកម្ពុជាជាពិសេសផ្សព្វផ្សាយសេចក្ដីណែនាំ លេខ១០ លេខ១១ និង១២ របស់ក្រសួងអប់រំ យុវជន និងកីឡា និងគោរពតាមការណែនាំរបស់ក្រសួងសុខាភិបាលឲ្យបានទូលំទូលាយ៕
(កំពង់ស្ពឺ)៖ នៅព្រឹកថ្ងៃទី៣ ខែកញ្ញា ឆ្នាំ២០២០ សិក្ខាសិលាផ្សព្វផ្សាយដែលរៀបចំដោយក្រសួងរ៉ែ និងថាមពល បានរៀបចំឡើងនៅខេត្តកំពង់ស្ពឺ ក្រោមអធិបតីលោក ហូ វិចិត្រ រដ្ឋលេខាធិការក្រសួងរ៉ែ និងថាមពល និងលោក ព្រុំ វណ្ណៈ អភិបាលរងខេត្ត ព្រមទាំងមន្រ្តីពាក់ព័ន្ធមួយចំនួនទៀត។
សិក្ខាសិលានេះមានគោលបំណងផ្សព្វផ្សាយដល់អាជ្ញាធរមូលដ្ឋាន កងកម្លាំងពាក់ព័ន្ធ និងម្ចាស់ក្រុមហ៊ុនអាជីវកម្ម ខ្សាច់សំណង់ ថ្ម រណ្តៅដី។ល។ ចំពោះដំណើរការ នៃការគ្រប់គ្រង និងអភិវឌ្ឍន៍វិស័យរ៉ែ ក៏ដូជាការធ្វើប្រតិភូកម្មមុខងារ ក្នុងការផ្តល់សេវារដ្ឋបាលពាក់ព័ន្ធ និងផ្តល់បណ្ណធនធានរ៉ែ សម្រាប់ប្រតិបត្តិការរ៉ែមានលក្ខណៈជាសិប្បកម្ម និងខ្នាតតូចដល់រដ្ឋបាលថ្នាក់ ក្រោមជាតិ វិធានការចំពោះការដឹកជញ្ជូនរ៉ែសំណង់គ្រប់ប្រភេទ ការគ្រប់គ្រង និងការប្រមូលចំណូលសួយសារធនធានរ៉ែ ពីការប្រើប្រាស់ធនធានរ៉ែសំណង់ ក្នុងគម្រោងហេដ្ឋារចនាសម្ព័ន្ធរបស់រដ្ឋ៕
(ភ្នំពេញ)៖ នាថ្ងៃទី០៣ ខែកញ្ញា ឆ្នាំ២០២០នេះ ក្រុមប្រឹក្សាជាតិប្រាក់ឈ្នួលអប្បបរមាអាណត្តិទី១ ឆ្នាំទី២ កំពុងបើកកិច្ចប្រជុំស្ដីពីការកំណត់ប្រាក់ឈ្នួលអប្បរមាផ្នែកវាយនភណ្ឌ កាត់ដេរ និងផលិតស្បែកជើងសម្រាប់ឆ្នាំ២០២១ នៅទីស្ដីការក្រសួងការងារ។
កិច្ចប្រជុំនេះប្រព្រឹត្តទៅក្រោមអធិបតីភាពលោក អ៉ិត សំហេង រដ្ឋមន្ត្រីក្រសួងការងារ និងមានការចូលរួមពីតំណាងត្រីភាគី មានភាគីរាជរដ្ឋាភិបាល ភាគីសហជីព និងភាគីនិយោជក។
សូមជម្រាបថា រាជរដ្ឋាភិបាលកម្ពុជាបានដាក់ចេញនូវគោលនយោបាយដំឡើងប្រាក់ឈ្នួលដល់កម្មករ និយោជិត ក្នុងវិស័យកាត់ដេរសម្លៀកបំពាក់ និងស្បែកជើងរៀងរាល់ឆ្នាំ។ រហូតដល់ពេលនេះ ប្រាក់ឈ្នួលអប្បបរមាកម្មករនិយោជិតនៅកម្ពុជា ឆ្នាំ២០២០ មានចំនួន ១៩០ដុល្លារ ក្នុងមួយខែ៕

(ភ្នំពេញ)៖ នៅថ្ងៃទី០៣ ខែកញ្ញា ឆ្នាំ២០២០នេះ គឺជាថ្ងៃបិណ្ឌ១ សម្តេចតេជោ ហ៊ុន សែន នាយករដ្ឋមន្ត្រីនៃកម្ពុជា តាមរយៈ  សម្តេចបានណែនាំឲ្យអាជ្ញាធរគ្រប់លំដាប់ថ្នាក់ បង្កើនកិច្ចការពារសុវត្ថិភាព សន្តិសុខ សណ្តាប់ធ្នាប់សាធារណៈ របៀបរៀបរយ និងសម្រួលចរាចរណ៍ ឱ្យបានល្អប្រសើរ ដើម្បីបង្កលក្ខណៈងាយស្រួល ជូនដល់បងប្អូនប្រជាពលរដ្ឋ និងទេសចរនៅក្នុងកំឡុងពេលបុណ្យភ្ជុំនេះ។
ជាមួយគ្នានេះ សម្តេចតេជោនៅតែអំពាវនាវ ដល់បងប្អូនប្រជាពលរដ្ឋ បន្តចូលរួមទប់ស្កាត់ ការឆ្លងរីករាលដាលជំងឺកូវីដ-១៩ ដោយឧស្សាហ៍ដុសលាងសម្អាតដៃជាមួយសាប៊ូ ចឹល ទឹកអាល់កុល និងពាក់ម៉ាសក្នុងពេលចូលរួមពិធី ដែលមានអ្នកចូលរួមច្រើន ដូចជាក្នុងពិធីបុណ្យភ្ជុំបិណ្ឌនេះជាដើម។
សម្តេចតេជោនាយករដ្ឋមន្ត្រី ក៏បានជូនពរដល់បងប្អូនប្រជាពលរដ្ឋទាំងក្នុង និងក្រៅប្រទេសជួបតែសេចក្តីសុខសេចក្តីចម្រើនគ្រប់ៗគ្នា។
សម្តេចតេជោ ហ៊ុន សែន បានសរសេរក្នុង  ទាំងស្រុងយ៉ាងដូច្នេះថា «អនុមោទនាពិធីបុណ្យភ្ជុំបិណ្ឌ «បិណ្ឌ១» ថ្ងៃទី៣ ខែកញ្ញានេះ គឺជាថ្ងៃកាន់បិណ្ឌ១ នៃពិធីបុណ្យភ្ជុំបិណ្ឌ ដែលជាពិធីបុណ្យប្រពៃណីជាតិរបស់ខ្មែរយើង ដែលមានតាំងពីបុរាណកាលមក។ នេះជាពេលវេលាមួយ ដែលបងប្អូនប្រជាពលរដ្ឋពុទ្ធបរិស័ទ មានឱកាសក្នុងការធ្វើបុណ្យទាន សន្សំកុសល និងជួបជុំសាច់ញាតិបងប្អូន នៅតាមទីកន្លែងជិតឆ្ងាយ ជាពិសេសតាមទីវត្តអារាមនានា។
ពិធីបុណ្យកាន់បិណ្ឌ ឆ្នាំ២០២០នេះ គឺប្រព្រឹត្តទៅចាប់ពីថ្ងៃ១រោច ដល់ថ្ងៃ ១៤រោច ខែភទ្របទ គឺចាប់ពីថ្ងៃទី៣ ដល់ថ្ងៃទី១៨ ខែកញ្ញា ឆ្នាំ២០២០។
សូមអាជ្ញាធរគ្រប់លំដាប់ថ្នាក់ បង្កើនកិច្ចការពារសុវត្ថិភាព សន្តិសុខ សណ្តាប់ធ្នាប់សាធារណៈ របៀបរៀបរយ និងសម្រួលចរាចរណ៍ឱ្យបានល្អប្រសើរ ដើម្បីបង្កលក្ខណៈងាយស្រួលជូនដល់បងប្អូនប្រជាពលរដ្ឋ និងទេសចរនៅក្នុងកំឡុងពេលបុណ្យភ្ជុំនេះ។
សូមបងប្អូនប្រជាពលរដ្ឋបន្តចូលរួមទប់ស្កាត់ការឆ្លងរីករាលដាលជំងឺកូវីដ-១៩ ដោយឧស្សាហ៍ដុសលាងសម្អាតដៃជាមួយសាប៊ូ ចឹល ទឹកអាល់កុល និងពាក់ម៉ាស ក្នុងពេលចូលរួមពិធីដែលមានអ្នកចូលរួមច្រើន ដូចជាក្នុងពិធីបុណ្យភ្ជុំបិណ្ឌនេះជាដើម។ កុំធ្វេសប្រហែសឬមើលស្រាលជំងឺកូវីដ-១៩អោយសោះ ព្រោះជាជំងឺឆ្លងរាតត្បាតសាហាវខ្លាំងណាស់ ហើយពុំទាន់មានថ្នាំព្យាបាលនៅឡើយទេ។
សូមជូនពរបងប្អូនជនរួមជាតិទាំងក្នុង និងក្រៅប្រទេសជួបតែសេចក្តីសុខសេចក្តីចម្រើនគ្រប់ៗគ្នាកុំបីខាន។ អរគុណសន្តិភាព»៕
(ភ្នំពេញ)៖ អគ្គិសនីកម្ពុជា () បានចេញសេចក្តីជូនដំណឹង ស្តីពីការអនុវត្តការងារជួសជុល ផ្លាស់ប្តូរ តម្លើងបរិក្ខារនានា និងរុះរើគន្លងខ្សែបណ្តាញអគ្គិសនីរបស់អគ្គិសនីកម្ពុជា ដើម្បីបង្កលក្ខណៈងាយស្រួលដល់ការដ្ឋានពង្រីកផ្លូវ នៅថ្ងៃទី០៣ ខែកញ្ញា ឆ្នាំ២០២០ ដល់ថ្ងៃទី០៦ ខែកញ្ញា ឆ្នាំ២០២០ នៅតំបន់មួយចំនួនទៅតាមពេលវេលា និងទីកន្លែងដូចសេចក្តីជូនដំណឹងលម្អិតខាងក្រោម។
អគ្គិសនីកម្ពុជា បានលើកឡើងថា ទោះជាមានការខិតខំថែរក្សា មិនឲ្យមានការប៉ះពាល់ដល់ការផ្គត់ផ្គង់អគ្គិសនីធំដុំ ប៉ុន្តែការផ្គត់ផ្គង់ចរន្តអគ្គិសនី នៅតំបន់ខាងលើអាចនឹងមានការរអាក់រអួលខ្លះៗ ជៀសមិនផុតដែលយើងខ្ញុំស្នើសុំអភ័យទោសទុកជាមុន៕
(ភ្នំពេញ)៖ អង្គភាពអ្នកនាំពាក្យរាជរដ្ឋាភិបាល នៅព្រឹកថ្ងៃទី០៣ ខែកញ្ញា ឆ្នាំ២០២០នេះ មានរៀបចំសន្និសីទសារព័ត៌មាន ស្ដីពី «ស្ថានភាពវិស័យទេសចរណ៍ ក្នុងអំឡុងពេលនៃការរីករាលជំងឺកូវីដ១៩»នៅជាន់ផ្ទាល់ដី សាលសេរីភាព នៃទីស្ដីការគណៈរដ្ឋមន្ដ្រី។ នេះបើតាមសេចក្ដីជូនដំណឹង ដែលបណ្ដាញព័ត៌មាន   ទទួលបាន។
សន្និសីទនេះ មានគោលបំណង បង្ហាញជូនសាធារណជនឲ្យបានយល់ច្បាស់ អំពីស្ថានភាពនៃវិស័យទេសចរណ៍នៅក្នុងប្រទេសកម្ពុជា ដែលទទួលរងផលប៉ះពាល់ដោយសារវិបត្តិ នៃជំងឺកូវីដ១៩ ក៏ដូចជាសញ្ញាណវិជ្ជមាន នៃភាពល្អប្រសើរឡើងវិញ ដោយសារការកើនឡើងនៃចំនួនអ្នកទេសចរក្នុងស្រុក ជាពិសេសអំឡុងពេលឈប់សម្រាកសងថ្ងៃបុណ្យចូលឆ្នាំកន្លងមកនេះ។
ក្នុងសេចក្ដីជូនដំណឹង បានឲ្យដឹងថា សន្និសីទសារព័ត៌មាននេះ មានការសម្របសម្រួលពី លោក ផៃ ស៉ីផាន រដ្ឋមន្ដ្រីប្រតិភូអមនាយករដ្ឋមន្ដ្រី និងជាប្រធានអង្គភាពអ្នកនាំពាក្យរាជរដ្ឋាភិបាល និងមានការអញ្ជើញចូលរួមជាវាគ្មិនពីតំណាងក្រសួងទេសចរណ៍ ដឹកនាំដោយលោក ទិត ចន្ថា រដ្ឋលេខាធិការប្រចាំការ៕

(ភ្នំពេញ)៖ ក្រសួងសុខាភិបាល នៅព្រឹកថ្ងៃទី០៣ ខែកញ្ញា ឆ្នាំ២០២០នេះ បានចេញសេចក្ដីប្រកាសព័ត៌មានបញ្ជាក់ ពីករណីជាសះស្បើយអ្នកជំងឺកូវីដ១៩ ចំនួន០៥នាក់ និងមិនមានករណីវិជ្ជមានវីរុសកូរីដ-១៩ថ្មីនោះទេ។
អ្នកជាសះស្បើយទាំង០៥នាក់រួមមាន៖
* បុរសជនជាតិខ្មែរអាយុ ២៦ឆ្នាំ មានអាសយដ្ឋានស្នាក់នៅសង្កាត់ព្រៃស ខណ្ឌដង្កោ រាជធានីភ្នំពេញ ជាអ្នកធ្វើដំណើរមកពីប្រទេសរុស្ស៊ី បន្តជើងហោះហើរនៅប្រទេសម៉ាឡេស៊ី មកដល់ប្រទេសកម្ពុជា នៅថ្ងៃទី១៩ ខែកក្កដា ឆ្នាំ២០២០ ត្រូវបានព្យាបាលជាសះស្បើយ ដោយទទួលបានលទ្ធផលតេស្ត អវិជ្ជមានវីរុសកូវីដ-១៩ ចំនួន ០២ដង និងត្រូវបានអនុញ្ញាតឱ្យចេញពីមណ្ឌលសុខភាពចាក់អង្រែ រាជធានីភ្នំពេញ។
* បុរសជនជាតិចិនអាយុ ២៤ឆ្នាំ មានអាសយដ្ឋានស្នាក់នៅរាជធានីភ្នំពេញ * បុរសជនជាតិចិនអាយុ ២០ឆ្នាំ មានអាសយដ្ឋានស្នាក់នៅរាជធានីភ្នំពេញ * បុរសជនជាតិចិនអាយុ ២៧ឆ្នាំ មានអាសយដ្ឋានស្នាក់នៅសណ្ឋាគារមួយក្នុងរាជធានីភ្នំពេញ* បុរសជនជាតិចិនអាយុ ២៣ឆ្នាំ មានអាសយដ្ឋានស្នាក់នៅសណ្ឋាគារមួយក្នុងរាជធានីភ្នំពេញ
បុរសជនជាតិចិនទាំង០៤នាក់ខាងលើ ជាអ្នកធ្វើដំណើរពីប្រទេសហ្វីលីពីនមកកម្ពុជានៅ ថ្ងៃទី០៩ ខែសីហា ឆ្នាំ២០២០ ត្រូវបានព្យាបាលជាសះស្បើយ ដោយទទួលបានលទ្ធតេស្តអវិជ្ជមានជំងឺកូវីដ-១៩ ចំនួន០២ដង និងត្រូវបានអនុញ្ញាតឱ្យចេញពីមណ្ឌលសុខភាពចាក់អង្រែ រាជធានីភ្នំពេញ។
សូមជម្រាបថា គិតត្រឹមម៉ោង០៧៖០០ព្រឹក ថ្ងៃទី០៣ ខែកញ្ញា ឆ្នាំ២០២០ កម្ពុជាបានរកឃើញអ្នកឆ្លងជំងឺកូវីដ១៩ សរុប២៧៤នាក់ (ស្រី្ត ៥៤នាក់ និងបុរស ២២០នាក់) ក្នុងនោះចំនួនអ្នកព្យាបាលជាសះស្បើយសរុបទូទាំងប្រទេស មានចំនួន ២៧១នាក់ (ស្រី៥៤នាក់ និងបុរស២១៧នាក់) និង អ្នកកំពុងសម្រាកព្យាបាលនៅមន្ទីរពេទ្យរដ្ឋចំនួន០៣នាក់៕
(ភ្នំពេញ)៖ បុណ្យភ្ជុំបិណ្ឌ ជាពិធីបុណ្យមួយដែលធំជាងគេ នៅក្នុងចំណោមពិធីបុណ្យទាំងអស់ ចំពោះអ្នកកាន់ព្រះពុទ្ធសាសនា។ ជារៀងរាល់ឆ្នាំនៅពេលដល់ថ្ងៃខែ ដែលត្រូវប្រារព្ធ ពិធីបុណ្យភ្ជុំបិណ្ឌ គ្រប់បងប្អូនកូនចៅ សាច់ញាតិសន្ដានទាំងអស់ ទោះនៅទីជិត ឬទីឆ្ងាយ តែងតែធ្វើដំណើរទៅជួបជុំគ្នា ជាពិសេសឪពុកម្ដាយនៅស្រុកកណើត ដើម្បីរៀបចំម្ហូបអាហារ បាយសម្ល ចង្ហាន់យកទៅប្រគេនព្រះសង្ឃ ដែលគង់នៅវត្តអារាម។ ទាំងនេះ គឺជាទម្លាប់មួយដែលគេនិយមធ្វើតៗគ្នា របស់ជនជាតិខ្មែរជាយូរមកហើយ។
ពិធីបុណ្យកាន់បិណ្ឌ ភ្ជុំបិណ្ឌឆ្នាំ២០២០នេះ ប្រព្រឹត្តទៅចាប់ពីថ្ងៃ១រោច ដល់ថ្ងៃ ១៤រោច ខែភទ្របទ ត្រូវនឹងថ្ងៃទី០៣ ដល់ថ្ងៃទី១៨ ខែកញ្ញា ឆ្នាំ២០២០។
ប្រវត្តិបុណ្យភ្ជុំបិណ្ឌ
បើតាមតម្រាចារតាមប្រវត្តិសាស្ត្រនៃប្រទេសកម្ពុជា បានបង្ហាញថា ពិធីបុណ្យភ្ជុំបិណ្ឌ គឺកើតមានតាំងពីបុរាណកាលមកម្ល៉េះ។ ប៉ុន្តែទាស់ត្រង់ថា កាលពីសម័យមុនគេមិនហៅថា បុណ្យភ្ជុំទេ ដោយនៅក្នុងពិធីនេះ គេមានបែងចែកចេញជាពីរថ្នាក់។ ថ្នាក់ដំបូង គឺគេចាប់ផ្ដើមធ្វើចាប់ពីថ្ងៃ១រោច រហូតដល់ថ្ងៃ១៤រោច ជាវារកភត្ត (ភត្តធ្វើតាមថ្ងៃ) ជាបន្តបន្ទាប់។ ចំណែកមួយថ្នាក់ទៀតគេធ្វើនៅថ្ងៃ ១៥រោច ដែលគេហៅថាបុណ្យភ្ជុំ។ ពិធីបុណ្យទាំងពីរថ្នាក់នេះ បច្ចុប្បន្នត្រូវបានយើងបូកបញ្ចូលគ្នា ហើយហៅកាត់ថា ពិធីបុណ្យបិណ្ឌភ្ជុំ។
មូលហេតុដែលប្រារព្ធពិធីបុណ្យភ្ជុំ
កាលពីសម័យបុរាណកាល គេធ្វើពិធីបុណ្យនេះ គឺដើម្បីរៀបចំធ្វើសង្ឃភត្ត ទំនុកបម្រុងព្រះសង្ឃ ដែលគង់ចាំវស្សាក្នុងវត្តរយៈពេល ៣ខែ ចាប់តាំងពីថ្ងៃចូលវស្សារហូតដល់ថ្ងៃចេញវស្សា។ នៅក្នុងចំណេរកាលបុរាណបានចារថា ដោយនៅក្នុងរដូវវស្សាមានភ្លៀងធ្លាក់ជោកជាំ រលឹមពព្រិច ធ្វើឲ្យមានការលំបាកដល់ព្រះសង្ឃក្នុងពេលធ្វើគោចរ (ដើរ) បិណ្ឌបាត។ ហេតុដូច្នេះ ទើបបណ្ដាពុទ្ធបរិស័ទនាំគ្នារៀបចំពិធីនេះ ដើម្បីផ្គត់ផ្គង់ព្រះសង្ឃប្រចាំថ្ងៃរហូតដល់ថ្ងៃចេញវស្សា។ ម្យ៉ាងវិញទៀត នៅក្នុងពិធីបុណ្យនេះ គឺធ្វើឡើងដើម្បីផ្សាយឧទ្ទិសកុសលដល់ពពួក ប្រេតជនញាតិ និងញាតិទាំង ៧សណ្ដាន ព្រមទាំងតំណញាតិច្រើនមហាកប្បនោះផងដែរ តាមរយៈអនុភាពនៃសង្ឃគតាទក្ខិណាទាន ដែលរស់រងទុក្ខវេទនា កើតជាប្រេតមានកម្មពៀរជាប់ទោសធ្ងន់ រងកម្មក្រហល់ក្រហាយអត់ឃ្លានទាំងអស់នោះ បានរួចផុតពីក្ដីលំបាកសោកសៅ។
រដូវបុណ្យភ្ជុំបិណ្ឌ
ចាប់តាំងពីសម័យបុរាណកាល រហូតមកដល់បច្ចុប្បន្ននេះ ពិធីបុណ្យភ្ជុំបិណ្ឌនេះ គេតែងតែប្រារព្ធនៅក្នុងរដូវវស្សា ព្រោះនៅក្នុងរដូវនេះពពួកប្រេត អាចមានឱកាសច្រើនក្នុងការស្វែងរក ចំណីអាហារជាងរដូវផ្សេងៗទាំងអស់។ ម្យ៉ាងវិញទៀតនៅក្នុងវស្សានរដូវ អាហាររបស់ពួកប្រេត ដូចជាភក់ជ្រាំ ស្លេស្ម៍ កំហាក សាកសព និងកាកសំណល់អសោចសម្បូរនៅក្នុងខែភ្លៀងផ្គរពព្រិច។ នៅក្នុងរដូវបុណ្យភ្ជុំបិណ្ឌរយៈពេល១៥ថ្ងៃនេះ មានពពួកប្រេតជន (ពួកប្រេត) សាច់ញាតិទាំងប្រាំពីរសណ្ដាន ព្រមទាំងតំណញាតិច្រើនមហាកប្ប ដែលអត់ឃ្លានអាហារអស់រយៈពេលជាច្រើនខែមកហើយនោះ ត្រូវបានរួចផុតពីការឃុំឃាំង អនុញ្ញាតឲ្យមកស្វែងរកសាច់ញាតិ នៅតាមវត្តអារាមផ្សេងៗ ដែលនាំយកចំណីអាហារផ្សេងៗ មកឧទ្ទិសកុសលឲ្យខ្លួន។ ម្យ៉ាងវិញទៀត បើតាមសម្ដីចាស់ៗបុរាណនិយាយតៗគ្នាថា ក្នុងរយៈពេល១៥ថ្ងៃ បើពពួកប្រេតជនទាំងអស់នោះ ដើរស្វែងរកញាតិចំនួន៧វត្ត នៅតែមិនឃើញនោះ ពពួកប្រេតទាំងអស់នោះនឹងស្រែកយំទន្ទ្រាំជើង ព្រោះតែការខកបំណង និងភាពស្រែកឃ្លានក្រហល់ក្រហាយក្នុងចិត្ត។ ជាពិសេសពពួកប្រេតជនទាំងអស់នោះ នឹងជេរដាក់បណ្ដាសាដល់សាច់ញាតិ កូនចៅជាមិនខាន។
ការប្រារព្ធពិធីបុណ្យបិណ្ឌភ្ជុំ
ចំពោះបុណ្យបិណ្ឌភ្ជុំនេះ បុរាណាចារ្យរាជបណ្ឌិតខ្មែរ យើងបានរៀបចំរយៈពេល១៥ថ្ងៃ ដោយចាប់គិតពីថ្ងៃទី១រោច ដល់ថ្ងៃទី១៥រោច ខែភទ្របទ ជាពិធីមួយសម្រាប់ឧទ្ទិសកុសល ទៅដល់ប្រេតជនញាតិដែលបានស្លាប់ទៅ។ នៅក្នុងរយៈពេល ១៤ថ្ងៃ នៃការកាន់បិណ្ឌ ឬដាក់បិណ្ឌនេះ ពុទ្ធបរិស័ទចំណុះជើងវត្តទាំងអស់ ជាពិសេសក្រុមនីមួយៗ ដែលបានរៀបចំជា ក្រុមដោយលោកតាអាចារ្យចាត់ចែងនោះ ត្រូវបែងចែកចេញ ៣ ឬ៤ក្រុមតូចៗ ដើម្បីរៀបចំធ្វើយាគូ (បបរ) ឬធ្វើភត្តាហារជា ៣ ទៅ ៤ឆ្នាំង ស្មើនឹង ៣ ទៅ ៤មុខម្ហូប។ ពេលទូងស្គរចំណាំវស្សា អ្នកនៅក្នុងក្រុមវេននីមួយៗ ត្រូវចាប់ផ្ដើមធ្វើចង្ហាន់ ហើយយាយតាចាស់ៗ ក្នុងក្រុមវេន ត្រូវជ្រើសរើសយកផ្ទះណាមួយ ដើម្បីប្រមូលនំរៀបចំបាយបិណ្ឌ បាយបត្តបូរ។ រៀបចំរួចហើយត្រូវនាំគ្នាទៅវត្តស្ដាប់លោកសង្ឃសូត្រថ្វាយ បង្គំធម៌ សុខោ និង ធម៌បរាភវសូត្រ។
ចំណែកឯកូនចៅដែលនៅផ្ទះ ត្រូវនាំគ្នាខិតខំដុតដៃដុតជើងបបរ ឬស្លតាមមុខម្ហូបនីមួយៗ ដោយឡែកពីគ្នា។ លុះដល់ពេលព្រឹកព្រាងអរុណោទ័យ (ពេលព្រះអាទិត្យរះឡើង) ត្រូវនាំគ្នារៀប ចំខ្លួន កណ្ដៀត យួរ កាន់ ទូល រែកចង្ហាន់ទៅវត្ត។ នៅក្នុងវត្ត លោកតាអាចារ្យត្រូវរៀបចំពិធីរាប់បាត្រ នៅលើឧបដ្ឋានសាលា។ បន្ទាប់មកលោកអាចារ្យជាប្រធាន ត្រូវនាំពុទ្ធបរិស័ទវេរ (ប្រគល់) ចង្ហាន់ប្រគេនព្រះសង្ឃ វេរបាយបត្តបូរ។ល។ លុះដល់ពេលព្រះសង្ឃធ្វើបត្តានុមោទនគាថាចប់ មេវេនក្រុមនីមួយៗត្រូវរៀបចំម្ហូបអាហារ ចំណីចូលគំនាប់ជូនលោកតាអាចារ្យវត្ត ព្រមទាំងចាត់ចែងភោជ នាហារទទួលភ្ញៀវដែលអញ្ជើញទៅបុណ្យ នៅក្នុងថ្ងៃវេនរបស់ខ្លួននោះផងដែរ៕
(ភ្នំពេញ)៖ ខ្មាន់កាំភ្លើងដែលបាញ់ប្រហារចំនួន៤គ្រាប់ នៅខណ្ឌទួលគោក ត្រូវកម្លាំងកងរាជអាវុធហត្ថស្រាវជ្រាវចាប់ខ្លួនបានហើយ នៅរសៀលថ្ងៃទី០២ ខែសីហា ឆ្នាំ២០២០ និងបានបញ្ជូនទៅបញ្ជាការដ្ឋានកងរាជអាវុធហត្ថរាជធានីភ្នំពេញ ដើម្បីចាត់ការបន្ដតាមនីតិវិធី។
ហេតុការណ៍ផ្ទុះអាវុធនេះ បានបង្កឲ្យមានការភ្ញាក់ផ្អើលនៅវេលាម៉ោង ប្រមាណ៤ទាបភ្លឺ ឈានចូលថ្ងៃទី០២ ខែកញ្ញា ឆ្នាំ២០២០ នៅមុខហាងយីហោ «ស៉ីកនេតឈ័រ» តាមបណ្ដោយផ្លូវ២៨៧ កែងផ្លូវលេខ៥២៨ ស្ថិតក្នុងសង្កាត់បឹងកក់ទី១ ខណ្ឌទួលគោក រាជធានីភ្នំពេញ។
សេចក្ដីរាយការណ៍បានឲ្យដឹងថា ខ្មាន់កាំភ្លើងត្រូវអាវុធហត្ថចាប់ខ្លួនបាននៅសង្កាត់ព្រែកឯង ខណ្ឌច្បារអំពៅ ជាមន្ដ្រីយោធា នៅក្រសួងការពារជាតិ។ ក្នុងនោះសមត្ថកិច្ចដកហូតបាន អាវុធខ្លីមួយដើម ម៉ាក  និងរថយន្ដមួយរបស់ជនសង្ស័យផងដែរ។
បើតាមប្រភពព័ត៌មានពីកន្លែងកើតហេតុ បានបញ្ជាក់ថា មុនពេលកើតហេតុជនសង្ស័យបានទៅចូលផឹកស៉ីនៅហាងលើ តែមិនដឹងមានរឿងអ្វីនោះទេ ស្រាប់តែដកកាំភ្លើងពីចង្កះហើយអាមេបញ្ចូលគ្រាប់រួចដាក់លើតុ។ ឃើញបែបនេះ មេការហាងបានដើរទៅសួរនាំ និងសុំទោសខ្មាន់កាំភ្លើង ដើម្បីឲ្យយកកាំភ្លើងទុកវិញ ព្រោះការធ្វើបែបនេះធ្វើឲ្យភ្ញៀវដ៏ទៃមានការភ័យខ្លាច។
ក្រោយមកខ្មាន់កាំភ្លើងបានគិតលុយ រួចចាកចេញពីហាង បានមួយសន្ទុះស្រាប់តែជិះម៉ូតូត្រឡប់មកវិញ និងបានដកកាំភ្លើងបាញ់ទៅលើផ្ទាំងយីហោ នៅខាងមុខហាង ចំនួន៤គ្រាប់តែម្ដង ទើបជិះគេចខ្លួនបាត់តែម្ដង៕

(ភ្នំពេញ)៖ យោងតាមរបាយការណ៍ របស់អគ្គស្នងការដ្ឋាននគរបាលជាតិឲ្យដឹងថា នៅថ្ងៃទី០២ ខែកញ្ញា ឆ្នាំ២០២០ មានករណីគ្រោះថ្នាក់ចរាចរណ៍ នៅទូទាំងប្រទេសកើតឡើងចំនួន៨លើក បណ្ដាលឲ្យមនុស្សស្លាប់៤នាក់ និងរបួសធ្ងន់ស្រាល៧នាក់។
ប្រភពព័ត៌មានដដែលបញ្ជាក់ថា មូលហេតុដែលបណ្ដាលឲ្យកើតមានគ្រោះថ្នាក់ចរាចរណ៍ រួមមាន៖ ល្បឿន, មិនគោរពសិទ្ធិ, មិនប្រកាន់ស្ដាំ, បត់មិនប្រយ័ត្ន និងស្រវឹង៕
(ភ្នំពេញ)៖ ជារៀងរាល់ថ្ងៃមានព័ត៌មានជាច្រើនបាននិងកំពុងផ្សព្វផ្សាយជុំវិញពិភពលោក,   សូមសង្ខេបព័ត៌មានជាតិ-អន្តរជាតិសំខាន់ៗ ជូនលោកអ្នកសម្រាប់ប្រចាំថ្ងៃទី០២ ខែកញ្ញា ឆ្នាំ២០២០ មានដូចខាងក្រោម៖
* ព័ត៌មាន  
១៖ ថ្ងៃនេះក្រសួងសុខាភិបាលបន្តប្រកាសថា គ្មានរកឃើញករណីឆ្លងជំងឺកូវីដ១៩ថ្មីនោះទេ ហើយករណីជាសះស្បើយក៏គ្មានដែរ
២៖ អ្នកឆ្លង -19 លើលោកកើនដល់ជិត ២៦លាននាក់ ស្លាប់ជាង ៨៦ម៉ឺននាក់ និងជាសះស្បើយជាង ១៨លាននាក់!
៣៖ ក្រសួងសុខាភិបាលអំពាវនាវឱ្យរដ្ឋបាលខេត្ត និងអាជ្ញាធរទាំងឡាយចាត់វិធានការទប់ស្កាត់ជំងឺកូវីដនារដូវបុណ្យភ្ជុំបិណ្ឌ
៤៖ ជប៉ុនអាចនឹងចាក់វ៉ាក់សាំងប្រឆាំងកូរ៉ូណា ដល់ប្រជាជនខ្លួនទាំងអស់ «ដោយមិនគិតថ្លៃ»
៥៖ ក្រសួងសុខាភិបាល អំពាវនាវពលរដ្ឋ ការពារខ្លួនពីកូវីដ១៩ និងកុំឲ្យមានការពុលអាហារ អំឡុងពេលកាន់បិណ្ឌ និងភ្ជុំបិណ្ឌ
៦៖ សហរដ្ឋអាមេរិកព្រលះ  ជុំវិញការព្រួយបារម្ភលើ ការចាក់វ៉ាក់សាំងប្រឆាំងកូរ៉ូណា ដោយមិនរង់ចាំការធ្វើតេស្តបញ្ចប់សិន
៧៖ ថ្ងៃសែនក្បាលទឹក! សម្តេចតេជោ ហ៊ុន សែន អំពាវនាវឲ្យពលរដ្ឋប្រុងប្រយ័ត្នខ្ពស់ ចំពោះគ្រោះអគ្គិភ័យ និងថែរក្សាសុខភាព កុំឲ្យឆ្លងកូវីដ១៩
៨៖ អ្នកនាំពាក្យជាន់ខ្ពស់នៃរដ្ឋាភិបាលជប៉ុន គ្រោងប្រកាសពីការចូលរួម ប្រជែងយកតំណែងនាយករដ្ឋមន្ត្រី
៩៖ អតីតមេគុកទួលស្លែង កាំង ហ្កេកអ៊ាវ ហៅឌុច ទទួលមរណភាពកាលពីយប់មិញ
១០៖ អាមេរិកទម្លាយរបាយការណ៍សម្ងាត់៖ «ចិនកំពុងបង្កើនចំនួន ក្បាលគ្រាប់នុយក្លេអ៊ែរ ឲ្យបានលើសសព្វថ្ងៃពីរដង»
១១៖ តុលាការខេត្តកណ្តាល បញ្ជាក់ពីមូលហេតុនៃការស្លាប់របស់ទណ្ឌិត កាំង ហ្កេកអ៊ាវ ហៅឌុច
១២៖ លោក ត្រាំ នៅតែជម្នះធ្វើទស្សនកិច្ចនៅទីក្រុង  ដែលកំពុងស្ថិតក្នុងភាពចលាចលដ៏ក្តៅគគុក
១៣៖ សហព្រះរាជអាជ្ញាជាតិ ចេញសេចក្តីប្រកាសពីមរណភាពរបស់ទណ្ឌិត កាំង ហ្កេកអ៊ាវ ហៅ ឌុច
១៤៖ លិខិតមិត្តអ្នកអាន៖ «បាតុកម្មខុសកាលៈទេសៈដើម្បីទាមទារខុសរឿង គឺជាផែនការទុច្ចរិតដើម្បីបំផ្លាញភាពសុខសាន្តនៃសង្គមខ្មែរ»
១៥៖ កោះតៃវ៉ាន់នឹងផ្លាស់ប្តូរ រចនាសម្ព័ន្ធមួយចំនួន ដើម្បីកុំឲ្យមានការភ័ន្តច្រឡំជាមួយចិន
១៦៖ មន្ត្រីចារកម្មកូរ៉េខាងត្បូង ២នាក់ ត្រូវបានចោទប្រកាន់ ពីបទរំលោភសេពសន្ថវៈលើស្ត្រីម្នាក់ ភៀសខ្លួនមកពីកូរ៉េខាងជើង
១៧៖ ហ្វីលីពីន ថានឹងមិនបញ្ឈប់គម្រោងសង់ហេដ្ឋារចនាសម្ព័ន្ធ ជាមួយក្រុមហ៊ុនចិន ដែលចូលក្នុងបញ្ជីខ្មៅអាមេរិកឡើយ
១៨៖ រូបភាពពីផ្កាយរណបអាមេរិកបង្ហាញថា កូរ៉េខាងជើងកំពុងត្រៀម ធ្វើព្យុហយាត្រាយោធាទ្រង់ទ្រាយធំ
១៩៖ អាមេរិកធ្វើសមយុទ្ធបាញ់គ្រាប់ពិតនៅអេស្តូនី ដែលមានចម្ងាយតែជាង ១០០គីឡូម៉ែត្រពីព្រំដែនរុស្ស៊ី
២០៖ ព្យុះទីហ្វុង «ម៉ៃសាក់» ដ៏ខ្លាំំងក្លាបំផុតកំពុងសំដៅទៅរកកូរ៉េទាំងពីរ, ការប្រកាសអាសន្នធ្វើឡើងក្នុងកម្រិតខ្ពស់
២១៖ បទវិភាគអន្តរជាតិ៖ ចិន បារម្ភខ្លាចសង្រ្គាមផ្ទុះឡើង ជាងសហរដ្ឋអាមេរិក ទៅទៀត?
២២៖ ទីបំផុតព្រះមហាក្សត្រថៃ សម្រេចតែងតាំងអ្នកម្នាង  ឲ្យមានឋានៈដូចដើមវិញ!
* ព័ត៌មាន   
១៖  ទិញបានខ្សែការពារ  ពីក្លិប  ក្នុងតម្លៃ ២៦លានអឺរ៉ូ
២៖ ក្លិប  អនុញ្ញាតឲ្យអ្នកគាំទ្រចូលទស្សនាបាល់ទាល់ ក្នុងកីឡដ្ឋានវិញ
៣៖ ប្រាក់ចំណូលក្រុមហ៊ុន  នៅត្រីមាសទី២ ផ្ទុះឡើងជិត៤០០ភាគរយ
៤៖  ទៅចូលរួមជាមួយក្លិបចាស់  ក្រោមតម្លៃខ្លួនតែជិត ២លានដុល្លារប៉ុណ្ណោះ
៥៖ ចំណេះដឹងទូទៅ៖ លោក ស៉ី ជិនពីង មានប្រវត្តិជូរចត់មិនធម្មតា មុនក្លាយជាប្រធានាធិបតីចិន
៦៖ តើអ្នកដឹងទេ! កោះហ្គាំដែលនៅផ្នែកម្ខាងទៀតឯណេះនៃមហាសមុទ្រប៉ាស៉ីហ្វិក ក្លាយជាកម្មសិទ្ធិរបស់សហរដ្ឋអាមេរិកដោយរបៀបណា?
៧៖ ម្ដាយបង្កើតលោក ចា រិទ្ធី ទទួលមរណភាព ដោយសារជំងឺគាំងបេះដូង
* សូមអានព័ត៌មានជាច្រើនទៀតនៅលើ  និង គេហទំព័រ ..
(ភ្នំពេញ)៖ សព កាំង ហ្កេកអ៊ាវ ហៅ ឌុច អតីតមេគុកទួលស្លែង ហៅមន្ទីរស-២១ ត្រូវបានបូជាហើយនៅរសៀលថ្ងៃពុធ ទី០២ ខែកញ្ញា ឆ្នាំ២០២០នេះ នៅវត្តចាក់អង្រែក្រោម សង្កាត់ចាក់អង្រែ ខណ្ឌមានជ័យ។
ឌុច បានទទួលមរណភាពនៅមន្ទីរពេទ្យមិត្តភាពខ្មែរសូវៀត នៅវេលាម៉ោង ០០៖៥១នាទីរំលងអាធ្រាត្រឈានចូលថ្ងៃទី០២ ខែកញ្ញា ឆ្នាំ២០២០ ក្នុងអាយុប្រមាណ ៧៨ឆ្នាំ ដោយសារជំងឺរលាកទងសួត និងជំងឺសួតធ្ងន់ធ្ងរ។ លុះវេលាម៉ោងប្រមាណ ១២ថ្ងៃក៏ដឹកចេញពីមន្ទីរពេទ្យមិត្តភាពខ្មែរ-សូវៀត ទៅកាន់វត្តចាក់អង្រែក្រោម ហើយក៏បូជាតែម្តង ដោយមិនមានការតម្កល់ទុកយូរនោះឡើយ។
នៅក្នុងវត្តចាក់អង្រែក្រោមកន្លែងបូជានោះ គេឃើញមានការរៀបចំពិធីបុណ្យតិចតួច និងមានសភាពស្ងប់ស្ងាត់បំផុត ដោយមានការចូលរួមពីសាច់ញាតិបន្តិចបន្តួច និងសមត្ថកិច្ចពាក់ព័ន្ធមួយចំនួនប៉ុណ្ណោះ។
កាំង ហ្កេចអ៊ាវ ហៅឌុច ថ្វីដ្បិតតែមិនមែនជាមេដឹកនាំជាន់ខ្ពស់ក្នុងរបបកម្ពុជាប្រជាធិបតេយ្យ ក៏ប៉ុន្តែ ឌុច ជាមេគុកទួលស្លែង ដែលជាប់ពាក់ព័ន្ធការធ្វើទារុណកម្ម និងសម្លាប់មនុស្សអស់ជាង ១ម៉ឺន ២ពាន់នាក់។
កាំង ហ្កេកអ៊ាវ ហៅ ឌុច កើតនៅថ្ងៃទី១៧ ខែវិច្ឆិកា ឆ្នាំ១៩៤២ នៅភូមិពៅវើយ ឃុំពាមបាង ស្រុកស្ទោង ខេត្តកំពង់ធំ។ ឌុច ត្រូវបានចាប់ និងឃុំខ្លួន នៅថ្ងៃទី១០ ខែឧសភា ឆ្នាំ១៩៩៩ ហើយនៅថ្ងៃទី៣០ ខែកក្កដា ឆ្នាំ២០០៧ ត្រូវបានផ្ទេរមកឃុំខ្លួន ក្នុងមន្ទីរឃុំឃាំង អង្គជំនុំជម្រះវិសាមញ្ញ ក្នុងតុលាការកម្ពុជា (អ.វ.ត.ក) ពីបទឧក្រិដ្ឋកម្មប្រឆាំងមនុស្សជាតិ កម្រិតទោសមួយជីវិត។
នៅថ្ងៃទី០៣ ខែកុម្ភៈ ឆ្នាំ២០១២ អង្គជំនុំជម្រះតុលាការកំពូល បានចេញសាលដីកាសម្រេចផ្តន្ទាទោស កាំង ហ្កេកអ៊ាវ ហៅ ឌុច ដាក់ពន្ធនាគារអស់មួយជីវិត។ គាត់ត្រូវបានបញ្ជូនមកពន្ធនាគារខេត្តកណ្ដាល នៅថ្ងៃទី០៦ ខែមិថុនា ឆ្នាំ២០១៣ ដើម្បីអនុវត្តទោស។
គិតមកដល់ថ្ងៃទី០២ ខែកញ្ញា ឆ្នាំ២០២០ ទណ្ឌិត កាំង ហ្កេកអ៊ាវ ហៅ ឌុច ត្រូវបានឃុំខ្លួននៅពន្ធនាគារខេត្តកណ្ដាល អស់រយៈពេល ០៧ឆ្នាំ ២ខែ និង២៥ថ្ងៃ។
មរណភាពរបស់ ឌុច បាននាំឱ្យជនរងគ្រោះ និងក្រុមគ្រួសារជនរងគ្រោះក្នុងរបបខ្មែរក្រហម ក៏ដូចជាអ្នកជាប់ឃុំនៅគុកទួលស្លែងផង បានបង្ហាញការយល់ឃើញ និងចំណាប់អារម្មណ៍ផ្សេងៗគ្នា។
អ្នកខ្លះបានព្រមអហោសកម្មឱ្យ ឌុច។ តែអ្នកខ្លះទៀតទំហំឈឺចាប់នៃទុក្ខទារុណកម្មបន្សល់នៅក្នុងរបបខ្មែរ និងទុក្ខទារុណកម្មដែលគេបានទទួលក្រោមការបញ្ជាផ្ទាល់របស់ ឌុច នៅក្នុងគុកទួលស្លែងនោះ មិនអាចបំភ្លេចបាន ហើយគេនៅតែឈឺចាប់ចំពោះទង្វើព្រៃផ្សៃរបស់ ឌុច។ ជនរងគ្រោះដែលមិនអាចបំភ្លេចនូវការឈឺចាប់ទាំងនេះ គេក៏នៅតែមិនអាចអត់ឱនទោសឱ្យ ឌុច ទោះបានស្លាប់ទៅហើយក្តី។
គេបានលើកឡើងថា ឌុច ដែលជាមេឃាតករបាត់ដៃប្រឡាក់ឈាមជនស្លូតត្រង់រាប់ម៉ឺននាក់ ហាក់បានស្លាប់ទៅស្រួលពេកហើយ បើធៀបនឹងទង្វើដែលគេបានសាងមិនសាកសមនោះឡើយ។
ការស្លាប់របស់ ឌុច បានបន្សល់ទុកសារជាគតិថា មេដឹកនាំដែលប្រព្រឹត្តទង្វើព្រៃផ្សៃដូចពួកខ្មែរក្រហមនេះ កុំថាឡើយគេស្អប់ពេលនៅមានជីវិត ទោះបីស្លាប់ទៅហើយ ក៏គេមិននៅតែស្អប់ និងមិនអត់ឱនឱ្យនោះឡើយ៕
(ភ្នំពេញ)៖ ដោយបានការអនុញ្ញាតពីនាយឧត្ដមសេនិយ៍ សន្តិបណ្ឌិត នេត សាវឿន អគ្គស្នងការនគរបាលជាតិ នៅថ្ងៃទី០១ ខែកញ្ញា ឆ្នាំ២០២០ នាយឧត្ដមសេនីយ៍ ម៉ក់ ជីតូ អគ្គស្នងការរង បានជួបពិភាក្សាការងារជាមួយ លោក   នាយនគរបាលជាន់ខ្ពស់ សហព័ន្ធអូស្ត្រាលី () អមស្ថានទូតអូស្ត្រាលីប្រចាំកម្ពុជា។
ក្នុងជំនួបនោះ លោក  បានបង្ហាញនូវរីករាយ ចំពោះកិច្ចសហប្រតិបត្តិការយ៉ាងជិតស្និទ្ធ ប្រកបដោយប្រសិទ្ធភាព រវាង  និងអគ្គស្នងការនគរបាលជាតិកម្ពុជា នាពេលកន្លងមក។
លោក  បានបង្ហាញនូវក្តីរីករាយសប្បាយជាមួយភរិយា និងកូនតូចៗពីរនាក់ ក្នុងដំណើរកំសាន្តនៅរាជធានីភ្នំពេញ។ លោកស្នើសូម ក្ដាប់ពីសភាពការណ៍បទល្មើសគ្រឿងញៀន និងកិច្ចប្រតិបត្តិការបង្ក្រាប។ លោកអរគុណកិច្ចសហប្រតិបត្តិការរបស់នគរបាលកម្ពុជា រកឃើញក្រុមចិន (តៃវ៉ាន់) ដឹកជញ្ជូនគ្រឿងតាមនាវាសមុទ្រឈ្មោះ  ដែលនគរបាលចិន (តៃវ៉ាន់) បង្ក្រាបបាន និងដកហូតគ្រឿងញៀនជាង៦០០គីឡូក្រាម ។
នាយឧត្តមសេនីយ៍ ម៉ក់ ជីតូ បានលើកឡើងថា ក្រោមការដឹកនាំដ៏ឈ្លាសវៃ និងមនុស្សធម៌ ការខិតខំប្រឹងប្រែង របស់រាជរដ្ឋាភិបាល ដឹកនាំដោយសម្ដេចតេជោ ហ៊ុន សែន ព្រមទាំងការគោរពអនុវត្តន៍ តាមសេចក្ដីណែនាំរបស់ក្រសួងសុខាភិបាល ប្រជាពលរដ្ឋកម្ពុជាទទួលបានជោគជ័យ ក្នុងការប្រឆាំងនឹងជម្ងឺកូវីដ១៩។
នាយឧត្តមសេនីយ៍លើកឡើងពីសភាពការណ៍គ្រឿងញៀនសកល តំបន់ និងនៅកម្ពុជា។ សភាពការណ៍គួរកត់សម្គាល់ និងកិច្ចប្រតិបត្តិការករណីធំៗ នៅឆមាសទី១ឆ្នាំ២០២០។
នាយឧត្តមសេនីយ៍ ក៏បានលើកឡើងពីលទ្ធផលនៃការអនុវត្តន៍ ផែនការយុទ្ធនាការប្រឆាំងគ្រឿងញៀនទាំង៥លើក របស់កម្ពុជាជូនលោក  ផងដែរ។លោកក៏បានកោតសរសើរ និងអរគុណចំពោះកិច្ចសហប្រតិបត្តិការ និងការជួយឧបត្ថម្ភ ការផ្ដល់បទពិសោធន៍កន្លងមករបស់ភាគីអូស្ត្រាលី។
ជាមួយគ្នានេះភាគីទាំង ក៏បានអះអាងរួមគ្នានឹងប្រឹងប្រែងបន្តកិច្ចសហប្រតិបត្តិការ ឲ្យកាន់តែជិតស្និទ្ធ និងមានប្រសិទ្ធភាពថែមទៀត ហើយភាគី  នឹងចុះសហការតាមបណ្ដាស្នងការដ្ឋាននគរបាល រាជធានី-ខេត្ត និងមានការស្នើសុំបន្តអនុវត្តន៍កិច្ចសហការ លើការងារក្រុម  និង    ផងដែរ៕
(ភ្នំពេញ)៖ ក្រសួងអប់រំ យុវជន និងកីឡា នៅថ្ងៃទី០២ ខែកញ្ញា ឆ្នាំ២០២០នេះ បានចេញសេចក្តីណែនាំបន្ថែមទៀត សម្រាប់ការប្រឡងសញ្ញាបត្រមធ្យមសិក្សាបឋមភូមិ ដែលនឹងប្រព្រឹត្តទៅនៅថ្ងៃទី៣០ ខែវិច្ឆិកា ឆ្នាំ២០២០ ខាងមុខនេះ។ នេះបើតាមសេចក្តីណែនាំ ដែលបណ្តាញព័ត៌មាន   ទទួលបាន។
ក្នុងសេចក្តីណែនាំនេះ បានបញ្ជាក់ថា ការប្រឡងសញ្ញាបត្រមធ្យមសិក្សាបឋមភូមិ សម្រាប់ឆ្នាំសិក្សា ២០១៩-២០២០ ក្រសួងអប់រំ បន្តប្រគល់សិទ្ធិអំណាច និងការទទួលខុសត្រូវទាំងស្រុង ជូនគ្រឹះស្ថានមធ្យមសិក្សានីមួយៗ រៀបចំការប្រឡងចាប់តាំងពីការរៀបចំវិញ្ញាសារ ដំណើរការសំណេរ កំណែ ស្រង់ បូកពិន្ទុ និងប្រកាសលទ្ធផលនៅតាមគ្រឹះស្ថានមធ្យមសិក្សានីមួយៗ។
ក្រសួងបានបន្តថា គ្រឹះស្ថានមធ្យមសិក្សានីមួយៗ ត្រូវប្រើប្រាស់បុគ្គលិកអប់រំ នៅក្នុងគ្រឹះស្ថានមធ្យមសិក្សារបស់ខ្លួនធ្វើជាមេប្រយោគប្រឡង។ មន្ទីរអប់រំ យុវជន និងកីឡា មានភារកិច្ចបញ្ជូនមន្រ្តីជំនាញ ដើម្បីត្រួតពិនិត្យតាមមណ្ឌលប្រឡងមួយចំនួន ក្នុងករណីចាំបាច់ ដោយប្រើប្រាស់ថវិកាកម្មវិធីរបស់អង្គភាព និងមានភារកិច្ចចេញវិញ្ញាបនបត្របណ្តោះអាសន្នមធ្យមសិក្សាបឋមភូមិ ជូនដល់បេក្ខជនទាំងអស់ដែលប្រឡងជាប់។
ដូច្នេះដើម្បីឱ្យគ្រឹះស្ថានមធ្យមសិក្សានីមួយៗមានមូលដ្ឋាន ក្នុងការរៀបចំប្រឡងសញ្ញាបត្រមធ្យមសិក្សាបឋមភូមិ ឱ្យប្រព្រឹត្តទៅបានល្អប្រសើរ ក្រសួង សូមណែនាំដូចខាងក្រោម៖


(ភ្នំពេញ)៖ ក្រសួងអប់រំ យុវជន និងកីឡា នៅថ្ងៃទី០២ ខែកញ្ញា ឆ្នាំ២០២០នេះ បានចេញសេចក្តីណែនាំបន្ថែម ស្តីពីការរៀបចំ និងការប្រព្រឹត្តទៅ នៃការប្រឡងសញ្ញាបត្រមធ្យមសិក្សាទុតិយភូមិ (បាក់ឌុប) សម្រាប់ឆ្នាំសិក្សា២០១៩-២០២០ ដែលប្រព្រឹត្តទៅ នៅថ្ងៃទី២១ ខែធ្នូ ឆ្នាំ២០២០ ខាងមុខនេះ។ នេះបើតាមសេចក្តីណែនាំ ដែលបណ្តាញព័ត៌មាន   ទទួលបាន៕
សូមអានសេចក្តីណែនាំបន្ថែមដូចខាងក្រោម៖
(កំពង់ធំ)៖ លោក តាន់ ម៉េងឆាង ប្រធានការិយាល័យផលិតកម្ម និងបសុព្យាបាល នៃមន្ទីរកសិកម្មខេត្តកំពង់ធំ បានឆ្លើយតប និងផ្តល់កិច្ចសម្ភាសន៍ជាមួយក្រុមអ្នកសារព័ត៌មាន ដោយបានបដិសេធទាំងស្រុង ចំពោះសារព័ត៌មានផ្សាយថា លោកប្រើឲ្យកូនចៅដើរប្រមូលលុយ ពីកសិដ្ឋានចិញ្ចឹមមាន់ ក្នុងមួយរោង ចំនួន៥០០ដុល្លារអាមេរិក។
លោកបានបន្តថា ការរៀបចំធ្វើឯកសារស្នើសុំត្រូវម្ចាស់ កសិដ្ឋានដាក់ពាក្យទៅច្រកចេញចូលតែមួយ។
ជាមួយគ្នានេះ ខេង ពិសិដ្ឋ ម្ចាស់កសិដ្ឋានចិញ្ចឹមមាន់នៅភូមិកូនក្អែក ឃុំសំបូរ ស្រុកប្រាសាទសំបូរ ខេត្តកំពង់ធំ បានផ្ដល់បទសម្ភាសន៍ជាមួយអ្នកសារព័ត៌មាន ព្រឹកថ្ងៃទី២ ខែកញ្ញា ឆ្នាំ២០២០ថា ថ្មីៗនេះពេទ្យសត្វប្រចាំក្រុមហ៊ុន ស៉ីភី ឈ្មោះ ឆោម ម៉ាណាល់ បានទាក់ទងគាត់តាមទូរសព្ទឲ្យគាត់ត្រៀមលុយចំនួន ៥០០ដុល្លារ ទុកឲ្យឈ្មោះ កៀន ឧត្តម ដែលជាពេទ្យសត្វប្រចាំក្រុមហ៊ុន ស៉ីភី និង លោក តាន់ ម៉េងឆាង ជាប្រធានការិយាល័យផលិតកម្មបសុព្យាបាល ដើម្បីរត់ការធ្វើប្លង់ និងច្រកចេញចូលតែមួយ។
លោក ឆោម ម៉ាណាល់ បានឲ្យដឹងថា លោកពិតជាបានទូរសព្ទប្រាប់ទៅម្ចាស់កសិដ្ឋានឈ្មោះ ខេង ពិសិដ្ឋ ឲ្យត្រៀមលុយសម្រាប់រត់ការពិតប្រាកដមែនហើយ។ លោកធ្វើការងារនេះតាមបញ្ជាពីលោក កៀន ឧត្តម។
ចំណែកលោក កៀន ឧត្តម ជាពេទ្យសត្វប្រចាំក្រុមហ៊ុនស៉ីភីបានប្រាប់អ្នកសារព័ត៌មានតាមទូរស័ព្ទថា លោកពិតជាអ្នកបញ្ជាឲ្យលោក ឆោម ម៉ាណាល់ ប្រាប់ទៅម្ចាស់កសិដ្ឋានខាងលើឲ្យត្រៀមលុយ ចំនួន៥០០ដុល្លារ ពិតមែន។ តែលុយនោះ សម្រាប់រត់ការដូចជា ច្រកចេញចូលតែមួយ និងធ្វើប្លង់ គូសប្លង់ដឺម៉ាស់ជាដើម។
លោក កៀន ឧត្តម បានបញ្ជាក់ទៀតថាលុយចំនួន ៥០០ដុល្លារនោះ មិនទាន់បានទទួលនោះទេ ហើយក៏មិនមានពាក់ព័ន្ធ និងលោក តាន់ ម៉េងឆាង ដែរ៕
(ភ្នំពេញ)៖ អតីតមិត្តភក្តិរួមជំនាន់សាលាបាក់ទូកមួយក្រុម ដែលនាំមុខដោយលោកឧត្តមសេនីយ៍ឯក រ័ត្ន ស្រ៊ាង មេបញ្ជាការរងកងរាជអាវុធហត្ថលើផ្ទៃប្រទេស និងជាមេបញ្ជាការ កងរាជអាវុធហត្ថរាជធានីភ្នំពេញ នៅរសៀលថ្ងៃទី១ ខែកញ្ញា ឆ្នាំ២០២០ បាននាំគ្នាទៅសួរ សុខទុក្ខ លោកឧត្តមសេនីយ៍ឯក តាន់ សុខវិជ្ជា ប្រធានលេខាធិការដ្ឋាន នៃគណៈកម្មាធិការប្រយុទ្ធប្រឆាំងផលិតផលក្លែងក្លាយ ជាអតីតមិត្តភក្តិរៀនសាលាបាក់ទូករួមជំនាន់ជាមួយគ្នា ដែលបានជួបឧបទ្ទវហេតុដួលបាក់ដៃ កំពុងសម្រាកព្យាបាលជម្ងឺ នៅមន្ទីរសម្រាកព្យាបាល អរុណរះ ស្ថិតក្នុងសង្កាត់ទឹកថ្លា ខណ្ឌសែនសុខ រាជធានីភ្នំពេញ។
កាយវិកាយកចិត្តទុកដាក់ព្រួយបារម្ភពីមិត្តភក្តិរបស់ អតីតសិស្សសាលាបាក់បាក់ទូកមួយក្រុមនេះ គឺតែងតែធ្វើឡើងជាញឹកញាប់អស់រយៈពេលជាច្រើនឆ្នាំមកហើយ តាមរយៈការចងក្រងជាក្រុម ក្នុងបណ្តាញទំនាក់ទំនងសង្គម  មានចំនួនជាង២០០នាក់ ក្រោមការផ្តួចផ្តើមរបស់លោកឧត្តមសេនីយ៍ឯក រ័ត្ន ស្រ៊ាង ដើម្បីធ្វើការទំនាក់ទំនងសួរសុខទុក្ខគ្នា ផ្តល់កម្លាំងចិត្តឲ្យគ្នា និងជួយគ្នា ទៅវិញទៅមក ជាពិសេសគឺរួមគ្នាបរិច្ចាគធនធានផ្ទាល់ខ្លួនកសាងសមិទ្ធិផលក្នុងសាលា ជូនដល់អតីត លោកគ្រូអ្នកគ្រូ ក្នុងឱកាសជួបជុំគ្នាក៏ដូចជាពេលពួកគាត់ជួបទុក្ខលំបាក និងបរិច្ចាគធនធានជួយគ្រប់មិត្តិដែលមានទុក្ខលំបាក ហើយខ្វះលទ្ធភាពដោះស្រាយ រហូតក្លាយទៅជា វប្បធម៌ សាមគ្គីមួយ សម្រាប់ពួកគាត់ ក្នុងការរួបរួមយកចិត្តទុកដាក់ជួយគ្នាគ្រប់ពេល មានទុក្ខលំបាក និងបង្កើតបានជា ពាក្យស្លោកប្រចាំក្រុមមួយថា «សាមគ្គី មិត្តភាព បង្កើតចិត្តរមនា ចែករំលែកជួយគ្នា គ្រប់គ្រាលំបាក»៕
(ភ្នំពេញ)៖ នាយកដ្ឋានកិច្ចការចុះបញ្ជី និងតម្កល់ នៃអគ្គនាយកដ្ឋានកិច្ចការរដ្ឋប្បវេណី នៃក្រសួងយុត្តិធម៌ បានចាប់ផ្តើមទទួលធ្វើការចុះបញ្ជីកិច្ចសន្យា ទ្រព្យសម្បត្តិរួមប្តីប្រពន្ធ ចាប់ពីថ្ងៃទី០១ ខែកញ្ញា ឆ្នាំ២០២០តទៅ។
សេចក្តីជូនដំណឹងរបស់ក្រសួងយុត្តិធម៌ ដែលបណ្តាញព័ត៌មាន   ទទួលបាននៅថ្ងៃទី០២ ខែកញ្ញា នេះ បានឲ្យដឹងថា សាធារណជនទាំងអស់ ដែលមានបំណងចុះបញ្ជី កិច្ចសន្យាទ្រព្យសម្បត្តិប្តីប្រពន្ធ អាចទៅអគ្គនាយកដ្ឋានកិច្ចការចុះបញ្ជី និងតម្កល់ រៀងរាល់ម៉ោងធ្វើការ៕
សូមអានសេចក្តីជូនដំណឹងខាងក្រោម៖
(បន្ទាយមានជ័យ)៖ ឧបនាយករដ្ឋមន្ត្រី កែ គឹមយ៉ាន ប្រធានអាជ្ញាធរជាតិប្រុយុទ្ធប្រឆាំងគ្រឿងញៀន និងប្រធានក្រុមការងារ ចុះជួយខេត្តបន្ទាយមានជ័យ នៅថ្ងៃទី០២ ខែកញ្ញា ឆ្នាំ២០២០នេះ បានដឹកនាំក្រុមការងារ ចុះសួរសុខទុក្ខ និងនាំគ្រឿងឧបភោគ បរិភោគ និងថវិកាមួយចំនួនប្រគល់ជូនប្រជាពលរដ្ឋក្រីក្រ ជាង៤០០គ្រួសារ នៅភូមិព្រៃគប់ សង្កាត់ផ្សាកណ្តាល ក្រុងប៉ោយប៉ែត ខេត្តបន្ទាយមានជ័យ។
ស្ថិតនៅក្នុងឱកាសនោះដែរ ឧបនាយករដ្ឋមន្ត្រី កែ គឹមយ៉ាន ក៏បានកោតសសើរចំពោះអាជ្ញាធខេត្ត ក្រុងដែលបានខិតខំយកចិត្តដាក់ស្ថាបនា និងអភិវឌ្ឍន៍តាមការសំស្នើសុំរបស់ប្រជាពលរដ្ឋ និងខិតខំអភិវឌ្ឍន៍បន្តទៀត ចំពោះការងារដែលនៅសេសសល់។
ឧបនាយករដ្ឋមន្ត្រី ក៏អំពាវនាដល់ប្រជាពលរដ្ឋដែលរស់នៅតាមព្រំដែន សូមកុំឆ្លងដែនទៅប្រទេសជិតខាងឱ្យសោះ គឺរង់ចាំមើលស្ថានភាពជំងឺកូវីដ-១៩ បន្តទៀត ព្រោះជំងឺនេះពុំទាន់ធូរស្បើយនៅទ្បើយទេ ដូច្នេះ សូមប្រពេលងាកមកដាំបន្លែ បង្ការគ្រប់មុខ ចិញ្ចឹមត្រីសត្វផ្សេងៗ ដើម្បីទុកដោះស្រាយក្នុងគ្រួសាជាដើម។
បន្ថែមពីនេះ ឧបនាយករដ្ឋមន្ត្រី កែ គឹមយ៉ាន ក៏បានក្រើនរំឮកដល់ប្រជាពលរដ្ឋត្រូវអនាម័យជាប់ជាប្រចាំតាមការណែនាំរបស់ក្រសួងសុខាភិបាល ក្នុងរដូវបុណ្យភ្ជុំបិណ្ឌ។
បើតាមលោក គាត ហ៊ុល អភិបាលក្រុងប៉ោយប៉ែត បានឡើងអានរបាយការណ៍ស្ថានភាពទូទៅអំពីការអភិវឌ្ឍន៍កន្លងមក ឃើញថានៅក្រុងប៉ោយប៉ែតអាជ្ញាធរបាននិងកំពុងខិតខំយកចិត្តទុកដាក់ការ អភិវឌ្ឍន៍ក្រុងប៉ោយប៉ែត ឱ្យមានការរីកចម្រើនការកែលម្អ ហេដ្ឋារចនាសម្ព័ន្ធគមនាគមន៍ ក្នុងឆ្នាំ២០២០ ដោយមានការសហការឧបត្ថមគាំទ្រពីក្រុមការងាររដ្ឋាភិបាល អាជ្ញាធរក្រុងបានស្ថាបនា ការជួសជុលកែលម្អរចនាសម្ព័ន្ធផ្លូវគននាគម៍ ផ្លូវបេតុង និងដាក់លូបានចំនួនន១៦ខ្សែ ប្រវែង៣.៣២២ម៉ែត្រ ជួសជុលផ្លូវបេតុង ចំនួន១៤កន្លែង ប្រវែង១៤៦ម៉ែត្រ។
លោក គាត ហ៊ុល បានឱ្យដឹងថា បច្ចុប្បន្ននេះ ដោយយល់ឃើញស្ថានភាពលំបាកក្នុងការធ្វើដំណើរឧបនាយករដ្ឋមន្ត្រី កែ គឹមយ៉ាន បានចំណាយថវិកាជួសជុលផ្លូវក្រាលថ្មមិក ចំនួន១៩ខ្សែ មានប្រវែង ២០,៨១៨ម៉ែត្រ, ផ្លូវអាទិភាពចំនួន ៣០ខ្សែ ប្រវែង ៤១,០០៩ម៉ែត្រ, ក្នុងឆ្នាំ២០២០ រហូតដល់ឆ្នាំ២០៣០ រដ្ឋបាលក្រុងទទួលបានគម្រោងអភិវឌ្ឍន៍សេដ្ឋកិច្ចគួរឱ្យចង់រស់នៅរបស់រដ្ឋាភិបាលកម្ពុជា ដែលមានទឹកប្រាក់ជាង ១១៥លានដុល្លារ សម្រាប់កសាងស្ថាបនាហេដ្ឋារចនាសម្ព័ន្ធ ប្រព័ន្ធលូរំដោះទឹក សាងសង់អាងប្រព្រឹត្តកម្មទឹកកខ្វក់ និងសាងសង់ទីលានចាក់សំរាមស្តង់ដា ហើយអាជ្ញាធរក្រុងប៉ោយប៉ែត និងខិតខំយកចិត្តទុកដាក់ក្នងការអភិវឌ្ឍន៍បន្តរទៀត៕
(ភ្នំពេញ)៖ ក្រុមប្រឹក្សាជាតិប្រាក់ឈ្នួលអប្បបរមាអាណត្តិទី១ ឆ្នាំទី២ នាព្រឹកថ្ងៃទី០៣ ខែកញ្ញា ឆ្នាំ២០២០ ស្អែកនេះ នឹងបើកកិច្ចប្រជុំស្ដីពីការកំណត់ប្រាក់ឈ្នួលអប្បរមាផ្នែកវាយនភណ្ឌ កាត់ដេរ និងផលិតស្បែកជើងសម្រាប់ឆ្នាំ២០២១ នៅទីស្ដីការក្រសួងការងារ។
កិច្ចប្រជុំនេះនឹងប្រព្រឹត្តទៅក្រោមអធិបតីភាពលោក អ៉ិត​ សំហេង រដ្ឋមន្ត្រីក្រសួងការងារ និងមានការចូលរួមពីតំណាងត្រីភាគី មានភាគីរាជរដ្ឋាភិបាល ភាគីសហជីព និងភាគីនិយោជក។
សូមជម្រាបថា រាជរដ្ឋាភិបាលកម្ពុជាបានដាក់ចេញនូវគោលនយោបាយដំឡើងប្រាក់ឈ្នួលដល់កម្មករ និយោជិត ក្នុងវិស័យកាត់ដេរសម្លៀកបំពាក់ និងស្បែកជើងរៀងរាល់ឆ្នាំ។ រហូតដល់ពេលនេះ ប្រាក់ឈ្នួលអប្បបរមាកម្មករនិយោជិតនៅកម្ពុជា ឆ្នាំ២០២០ មានចំនួន ១៩០ដុល្លារ ក្នុងមួយខែ៕
(ភ្នំពេញ)៖ នៅថ្ងៃទី០២ ខែកញ្ញា ឆ្នាំ២០២០នេះ នគរបាលចរាចរណ៍ទូទាំងប្រទេសកម្ពុជា បានត្រួតពិនិត្យនិងផាកពិន័យលើយានយន្តសរុបចំនួន ៩៣៧គ្រឿងទៀត ក្នុងនោះមានម៉ូតូ ៦៩៦គ្រឿង និងរថយន្ត ២៤១គ្រឿង។ នេះបើតាមការបញ្ជាក់របស់ឧត្តមសេនីយ៍ឯក ឆាយ គឹមខឿន អគ្គស្នងការរង និងជាអ្នកនាំពាក្យ នៃអគ្គស្នងការដ្ឋាននគរបាលជាតិ ប្រាប់បណ្តាញព័ត៌មាន  ។
បើតាមអ្នកនាំពាក្យអគ្គស្នងការ, រយៈពេល១២៥ថ្ងៃ នៃការរឹតបន្ដឹងច្បាប់ចរាចរណ៍ផ្លូវគោក ដោយបង្កើនប្រាក់ពិន័យ តាមអនុក្រឹត្យលេខ៤៩ ពោលគឺថ្ងៃទី០១ ខែឧសភា ដល់ថ្ងៃទី០២ ខែកញ្ញា ឆ្នាំ២០២០ នគរបាលចរាចរណ៍ទូទាំងប្រទេស បានត្រួតពិនិត្យ និងផាកពិន័យយានយន្តសរុបចំនួន ១៥៨,៣៨៧គ្រឿង ក្នុងនោះមានម៉ូតូ ១១៧,៥៨៣គ្រឿង និងរថយន្តគ្រប់ប្រភេទ ៤០,៨០៤គ្រឿង។
បទល្មើសដែលត្រូវបានកត់សម្គាល់សម្រាប់ម៉ូតូ គឺភាគច្រើនអត់មួក ល្មើសសញ្ញា អត់ស្លាកលេខ និងស្រវឹង។ ដោយឡែកបទល្មើសសម្រាប់រថយន្ត គឺភាគច្រើនលើសល្បឿន លើសចំណុះ អត់ខ្សែក្រវាត់ ល្មើសសញ្ញា អត់ស្លាកលេខ ដឹកលើសទម្ងន់ អត់បណ្ណបើកបរ ប្រើប្រាស់ទូរស័ព្ទជាដើម។
ឧត្តមសេនីយ៍ឯក ឆាយ គឹមខឿន បានបន្តថា រយៈពេល ១២៥ថ្ងៃមកនេះ ការអនុវត្តតាមអនុក្រឹត្យថ្មី ក្នុងការផាកពិន័យយានយន្តល្មើស បានដំណើរការទៅយ៉ាងល្អប្រសើរ។ លោកបានថ្លែងអំណរគុណ និងកោតសរសើរដល់ជនរួមជាតិ ជាអ្នកប្រើប្រាស់ផ្លូវទាំងអស់ ដែលបានចូលរួមគោរពច្បាប់ចរាចរណ៍យ៉ាងល្អប្រសើរ រយៈពេលកន្លងមកនេះ ជាពិសេសកោតសរសើរ និងអរគុណ ដល់នគរបាលចរាចរណ៍ ដែលបានលះបង់ និងខិតខំប្រឹងប្រែងជំរុញការរឹតបន្តឹងចរាចរណ៍ ប្រកបដោយស្មារតីទទួលខុសត្រូវខ្ពស់បំផុត។
សូមបញ្ជាក់ថា សម្រាប់ថ្ងៃទី០២ ខែកញ្ញា ឆ្នាំ២០២០នេះ គ្រោះថ្នាក់ចរាចរណ៍នៅទូទាំងប្រទេសកម្ពុជា ក៏បានកើតឡើងចំនួន ០៨លើក ក្នុងនោះស្លាប់ ០៤នាក់ របួស០៧នាក់ (របួសធ្ងន់ ០៣នាក់)៕
(បន្ទាយមានជ័យ)៖ ស្នងការដ្ឋាននគរបាលខេត្តបន្ទាយមានជ័យ នៅថ្ងៃទី០២ ខែកញ្ញា ឆ្នាំ២០២០នេះ បានចេញសេចក្ដីបំភ្លឺមួយ ពាក់ព័ន្ធករណីមន្ដ្រីនគរបាលប៉ុស្ដិ៍រដ្ឋបាលនិមិត្ដ នៃអធិការដ្ឋាននគរបាលក្រុងប៉ោយប៉ែត ឃាត់មុខសញ្ញាធ្លាប់ប្រើប្រាស់ និងចែកចាយគ្រឿងញៀន រហូតផ្ទុះអាវុធបណ្ដាលឲ្យជនសង្ស័យម្នាក់រងរបួស។
ក្នុងសេចក្ដីបំភ្លឺនេះ ស្នងការដ្ឋាននគរបាលខេត្តបន្ទាយមានជ័យ បានរៀបរាប់ដូចខាងក្រោម៖
កាលពីថ្ងៃទី២៧ ខែសីហា ឆ្នាំ២០២០ វេលាម៉ោង ២៣៖២០នាទី កម្លាំងប៉ុស្តិ៍នគរបាលរដ្ឋបាលនិមិត្ត នៃអធិការដ្ឋាននគរបាលក្រុងប៉ោយប៉ែត បានចេញល្បាតតាមគោលដៅកំណត់ និងបានជួបជនសង្ស័យចំនួន០២នាក់ ជិះម៉ូតូ០១គ្រឿង ដែលជាមុខសញ្ញាចាស់ធ្លាប់ប្រើប្រាស់ និងចែកចាយគ្រឿងញៀន និងបង្កហិង្សាដោយផ្ទុះអាវុធកាលអំឡុងឆ្នាំ២០១៦ ដែលបានរត់គេចខ្លួន។
អំឡុងពេលល្បាត លោកអនុសេនីយ៍ទោ ប្ញទ្ធី ពិសិដ្ឋ នាយរងប៉ុស្តិ៍រដ្ឋបាលនិមិត្ត បានធ្វើការឃាត់ដំណើរជនសង្ស័យខាងលើ ដើម្បីសួរនាំ និងធ្វើការពិនិត្យ ប៉ុន្តែជនសង្ស័យទាំង០២នាក់មិនព្រមសហការ ថែមទាំងបានទូរស័ព្ទហៅបក្ខពួកចំនួន០២នាក់ផ្សេងទៀត ជិះម៉ូតូ០១គ្រឿងមកជួយអន្តរាគមន៍ និងបានឈានដល់ប្រព្រឹត្តអំពើហិង្សា។
ជនសង្ស័យទាំង៤នាក់ ដើរចូលមកប៉ុនប៉ងវាយលើលោកអនុសេនីយ៍ទោ ប្ញទ្ធី ពិសិដ្ឋ ខណៈនោះលោកអនុសេនីយ៍ទោ ប្ញទ្ធី ពិសិដ្ឋ បានដកកាំភ្លើងម៉ាក ៥៩ លេខ.៣៣៦០ អាមេបំណងបាញ់ឡើងលើ ដើម្បីការពារខ្លួន និងបំបែកហ្វូងមុខសញ្ញានេះ ប៉ុន្តែចៃដន្យកាំភ្លើងរេលកៃផ្ទុះ០១គ្រាប់ ត្រូវចំខ្នងចំហៀងខាងឆ្វេង ឈ្មោះ នាង មករា អាយុ២១ឆ្នាំ រស់នៅភូមិនិមិត្ត១ សង្កាត់និមិត្ត ក្រុងប៉ោយប៉ែត ខេត្តបន្ទាយមានជ័យ និងត្រូវបញ្ជូនទៅសង្រ្គោះនៅមន្ទីរពេទ្យស្រុកមង្គលបូរី (ពុំមានគ្រោះថ្នាក់ដល់ជីវិតនោះទេ)។ ដោយឡែកជនសង្ស័យចំនួន០៣នាក់ទៀត បានរត់គេចខ្លួន។
ក្រោយមកជំនាញបានកំណត់មុខសញ្ញា និងបានកោះហៅជនទាំង០៣នាក់នោះ មានឈ្មោះ កែម ឆៃយ៉ា អាយុ១៦ឆ្នាំ, ឈ្មោះ ហួន រដ្ឋា ហៅខួច អាយុ១៦ឆ្នាំ និងឈ្មោះ ម៉ាប់ នីត អាយុ១៨ឆ្នាំ រស់នៅភូមិនិមិត្ត១ សង្កាត់និមិត្ត ក្រុងប៉ោយប៉ែត ខេត្តបន្ទាយមានជ័យ មកធ្វើការសាកសួរ និងបានយកទឹកនោម ទៅពិនិត្យរកសារធាតុញៀន លទ្ធផលគឺវិជ្ជមាន។ អនុវត្តតាមមតិណែនាំរបស់ព្រះរាជអាជ្ញា អមសាលាដំបូងខេត្ត សមត្ថកិច្ចជំនាញបានកសាងសំណុំរឿង ចាត់ការតាមនីតិវិធី។
ដោយឡែក នៅថ្ងៃទី០១ ខែកញ្ញា ឆ្នាំ២០២០ ស្នងការដ្ឋាននគរបាលខេត្តបន្ទាយមានជ័យ បានកសាងសំណុំរឿងលើករណីលោកអនុសេនីយ៍ទោ ប្ញទ្ធី ពិសិដ្ឋ បញ្ជូនទៅសាលាដំបូងខេត្ត ដើម្បីចាត់ការតាមនីតិវិធីច្បាប់ផងដែរ៕

(ភ្នំពេញ)៖ ដើម្បីចូលរួមលើកកម្ពស់សេវាទេសចរណ៍ និងទប់ស្កាត់ការរីករាលដាលជំងឺកូវីដ-១៩ ក្រសួងទេសចរណ៍បានដាក់ចេញសារាចណែនាំចំនួន៧ចំណុច ដល់មន្ទីរទេសចរណ៍រាជធានី-ខេត្ត ដើម្បីពង្រឹងគុណភាពផលិតផលទេសចរណ៍ក្នុងឱកាសបុណ្យភ្ជុំបិណ្ឌ។
បើតាមសារាចរណែនាំរបស់ក្រសួងទេសចរណ៍ ដែលអង្គភាពព័ត៌មាន   ទទួលបាន នៅថ្ងៃទី០២ ខែកញ្ញា ឆ្នាំ២០២០នេះ បានណែនាំដូចខាងក្រោម៖
ទី១៖ ត្រូវជំរុញការអនុវត្តឱ្យបានខ្ជាប់ខ្ជួននូវវិធានការទាំងឡាយ ដែលបានដាក់ចេញដោយក្រសួងសុខាភិបាល និងវិធានសុវត្ថិភាពទេសចរណ៍របស់ក្រសួងទេសចរណ៍ ក្នុងការទប់ស្កាត់ការរីករាលដាលជំងឺកូវី-១៩ ជាពិសេសការកត់ត្រាភ្ញៀវទេសចរដែលចូលរទៅកម្សាន្តតាមគោលដៅទេសចរណ៍នានា ការរៀបចំឱ្យមានការត្រួតពិនិត្យកំដៅ ទឹកអាល់កុលសម្លាប់មេរោគ និងតម្រូវឱ្យភ្ញៀវទេសចរប្រើប្រាស់ម៉ាស ឬក្រមាឱ្យបានជាប់ជាប្រចាំ។
ទី២៖ ត្រូវសហការជាមួយអាជ្ញាធរដែនដី និងសមត្ថកិច្ចគ្រប់លំដាប់ថ្នាក់ ធ្វើការធានាសន្តិសុខ សុវត្ថិភាព សណ្តាប់ធ្នាប់ចរាចរណ៍ និងទីចំណតជូនភ្ញៀវទេសចរឱ្យបានល្អប្រសើរ។
ទី៣៖ ត្រូវសហការជាមួយក្រសួងបរិស្ថាន មន្ទីរសុខាភិបាល និងផ្នែកពាក់ព័ន្ធនានា ដើម្បីអប់រំណែនាំម្ចាស់មូលដ្ឋានអាជីវកម្ម សេវាកម្មទេសចរណ៍ និងភ្ញៀវទេសចរឱ្យបានចូលរួមថែរក្សាបរិស្ថាន អនាម័យ ដោយលុបបំបាត់ការបោះសំរាម និងកាកសំណល់ផ្តេសផ្តាស ជាពិសេសបញ្ឈប់ការបោះចោលក្រដាសក្រោមតុ និងត្រូវចាត់វិធានតាមគ្រប់រូបភាព ដើម្បីធានាអនាម័យក្នុងភោជនីដ្ឋាន រួមទាំងបន្ទប់ទឹក បង្គន់អនាម័យ ហើយបុគ្គលិកបម្រើការត្រូវមានឯកសណ្ឋានបានត្រឹមត្រូវ។
ទី៤៖ ត្រូវសហការជាមួយអាជីវករ និងប្រតិបត្តិករទេសចរណ៍ ក្នុងការពង្រឹងគុណភាពផលិតផលទេសចរណ៍ និងរក្សាតម្លៃផលិតផល និងសេវាឱ្យបានសមរម្យ។ រាល់តម្លៃស្នាក់នៅ ម្ហូបអាហារ និងសេវាផ្សេងៗ ត្រូវសរសេរឱ្យបានច្បាស់ដាក់ក្នុងតារាង ដើម្បីជម្រាបជូនភ្ញៀវឱ្យបានដឹងជាមុន ជៀសវាងការកំណត់ថ្លៃខ្ពស់ហួសហេតុ។ ករណីមិនអនុវត្តតាមតារាងដែលបានបិទផ្សាយ ម្ចាស់មូលដ្ឋានអាជីវកម្មត្រូវទទួលខុសត្រូវចំពោះមុខច្បាប់ជាធរមាន។
ទី៥៖ ត្រូវធ្វើការណែនាំម្ចាស់ទូកដ និងកាណូតទេសចរណ៍ ដែលធ្វើអាជីវកម្មដឹកភ្ញៀវទេសចរកាត់សមុទ្រ ទន្លេ ស្ទឹង និងបឹង មិនឱ្យផ្ទុកលើសចំណុះ និងត្រូវបំពាក់នូវសម្ភារសង្គ្រោះចាំបាច់នានា។
ទី៦៖ ត្រូវសហការជាមួយសាលារាជ ខេត្ត និងប្រព័ន្ធផ្សព្វផ្សាយ ដូចជាសារព័ត៌មាន វិទ្យុ និងទូរទស្សន៍ផ្សព្វផ្សាយស្ប៉តអំពីវិធានសុវត្ថិភាពទេសចរណ៍ ក្នុងការទប់ស្កាត់ការរីករាលដាលជំងឺកូវីដ-១៩ ព្រមជាមួយស្ប៉តទេសចរណ៍ និងការចូលរួមប្រលងប្រណាំង «ទីក្រុងស្អាត រមណីយដ្ឋានស្អាត សេវាល្អ និងបដិសណ្ឋារកិច្ចល្អ»។
និងទី៧៖ ត្រូវសហការចុះតាមគោលដៅទេសចរណ៍សំខាន់ៗ ដើម្បីធ្វើការបញ្ជ្រាបការយល់ដឹងជាសាធារណៈ ដល់ភ្ញៀវទេសចរ និងប្រជាពលរដ្ឋ អំពីហានិភ័យ និងវិធានការទប់ស្កាត់ការរីករាលដាលជំងឺកូវីដ-១៩ ព្រមជាមួយការពង្រឹងគុណភាពផលិតផល និងសេវាកម្មទេសចរណ៍ឱ្យបានល្អប្រសើរ៕
ខាងក្រោមនេះ ជាសារាចរណែនាំរបស់ក្រសួងទេសចរណ៍៖
(ភ្នំពេញ)៖ យុទ្ធនាការប្រយុទ្ធប្រឆាំងគ្រឿងញៀនខុសច្បាប់ទូទាំងប្រទេស សម្រាប់ថ្ងៃទី០២ ខែកញ្ញា ឆ្នាំ២០២០នេះ បានបង្ហាញថា កម្លាំងសមត្ថកិច្ចបានបង្ក្រាប១៩ករណី ក្នុងនោះករណីប្រើប្រាស់៥ករណី និងជួញដូរ១៤ករណី ដោយឃាត់ខ្លួនជនសង្ស័យ៤២នាក់។
របាយការណ៍ បានឲ្យដឹងថា លទ្ធផលអនុវត្តច្បាប់ពីថ្ងៃទី០១ ខែមករា ដល់ថ្ងៃទី០២ ខែកញ្ញា ឆ្នាំ២០២០នេះ កម្លាំងសមត្ថកិច្ច បានបង្ក្រាបចំនួន៧២២៥ករណី ឃាត់មនុស្ស១៤,៤១២នាក់ (ស្រី៩០១នាក់)៕
(ភ្នំពេញ)៖ លោកជំទាវ ហ៊ុន ម៉ាណា អគ្គនាយិកាស្ថានីយ៍ទូរទស្សន៍បាយ័ន នៅរសៀលថ្ងៃទី០២ ខែកញ្ញា ឆ្នាំ២០២០នេះ បានអញ្ជើញចូលរួមពិធីខួបកំណើត អ្នកឧកញ៉ា គិត ម៉េង អគ្គនាយកក្រុមហ៊ុន រ៉ូយ៉ាល់ គ្រុប ដែលរៀបចំឡើងនៅភូមិគ្រឹះរបស់លោក ស្ថិតនៅក្នុងសង្កាត់ទួលទំពូង ខណ្ឌចំការមន រាជធានីភ្នំពេញ។
ពិធីខួបកំណើតមហាសេដ្ឋី គិត ម៉េង មានការចូលរួមពីឥស្សរជន និងអ្នកជំនួញល្បីជាច្រើន។ លោក លឹម ជាវុត្ថា អគ្គនាយកអង្គភាពព័ត៌មាន   ក៏មានវត្តមាននៅក្នុងពិធីផងដែរ។
អ្នកឧកញ៉ា គិត ម៉េង កើតនៅខែកញ្ញា ឆ្នាំ១៩៦៨ ក្នុងខេត្តកណ្តាល ហើយលោកជាកូនទី៣ (កូនពៅ) របស់ពាណិជ្ជករ ជាប់សែស្រឡាយចិនម្នាក់ ឈ្មោះ លោក គិត ប៉េងអៀក។ រហូតមកដល់ពេលនេះ លោកមានជំនួញជាច្រើន នៅក្នុងប្រទេសកម្ពុជា៕
(ភ្នំពេញ)៖ បុណ្យភ្ជុំបិណ្ឌ ជាពិធីបុណ្យមួយដែលធំជាងគេ នៅក្នុងចំណោមពិធីបុណ្យទាំងអស់ ចំពោះអ្នកកាន់ព្រះពុទ្ធសាសនា។ ជារៀងរាល់ឆ្នាំនៅពេលដល់ថ្ងៃខែ ដែលត្រូវប្រារព្ធ ពិធីបុណ្យភ្ជុំបិណ្ឌ គ្រប់បងប្អូនកូនចៅ សាច់ញាតិសន្ដានទាំងអស់ ទោះនៅទីជិត ឬទីឆ្ងាយ តែងតែធ្វើដំណើរទៅជួបជុំគ្នា ជាពិសេសឪពុកម្ដាយនៅស្រុកកណើត ដើម្បីរៀបចំម្ហូបអាហារ បាយសម្ល ចង្ហាន់យកទៅប្រគេនព្រះសង្ឃ ដែលគង់នៅវត្តអារាម។ ទាំងនេះ គឺជាទម្លាប់មួយដែលគេនិយមធ្វើតៗគ្នា របស់ជនជាតិខ្មែរជាយូរមកហើយ។
ពិធីបុណ្យកាន់បិណ្ឌ ភ្ជុំបិណ្ឌឆ្នាំ២០២០នេះ នឹងប្រព្រឹត្តទៅចាប់ពីថ្ងៃ១រោច ដល់ថ្ងៃ ១៤រោច ខែភទ្របទ ត្រូវនឹងថ្ងៃទី០៣ ដល់ថ្ងៃទី១៨ ខែកញ្ញា ឆ្នាំ២០២០។
* ប្រវត្តិបុណ្យភ្ជុំបិណ្ឌ
បើតាមតម្រាចារតាមប្រវត្តិសាស្ត្រនៃប្រទេសកម្ពុជា បានបង្ហាញថា ពិធីបុណ្យភ្ជុំបិណ្ឌ គឺកើតមានតាំងពីបុរាណកាលមកម្ល៉េះ។ ប៉ុន្តែទាស់ត្រង់ថា កាលពីសម័យមុនគេមិនហៅថា បុណ្យភ្ជុំទេ ដោយនៅក្នុងពិធីនេះ គេមានបែងចែកចេញជាពីរថ្នាក់។ ថ្នាក់ដំបូង គឺគេចាប់ផ្ដើមធ្វើចាប់ពីថ្ងៃ១រោច រហូតដល់ថ្ងៃ១៤រោច ជាវារកភត្ត (ភត្តធ្វើតាមថ្ងៃ) ជាបន្តបន្ទាប់។ ចំណែកមួយថ្នាក់ទៀតគេធ្វើនៅថ្ងៃ ១៥រោច ដែលគេហៅថាបុណ្យភ្ជុំ។ ពិធីបុណ្យទាំងពីរថ្នាក់នេះ បច្ចុប្បន្នត្រូវបានយើងបូកបញ្ចូលគ្នា ហើយហៅកាត់ថា ពិធីបុណ្យបិណ្ឌភ្ជុំ។
* មូលហេតុដែលប្រារព្ធពិធីបុណ្យភ្ជុំ
កាលពីសម័យបុរាណកាល គេធ្វើពិធីបុណ្យនេះ គឺដើម្បីរៀបចំធ្វើសង្ឃភត្ត ទំនុកបម្រុងព្រះសង្ឃ ដែលគង់ចាំវស្សាក្នុងវត្តរយៈពេល ៣ខែ ចាប់តាំងពីថ្ងៃចូលវស្សារហូតដល់ថ្ងៃចេញវស្សា។ នៅក្នុងចំណេរកាលបុរាណបានចារថា ដោយនៅក្នុងរដូវវស្សាមានភ្លៀងធ្លាក់ជោកជាំ រលឹមពព្រិច ធ្វើឲ្យមានការលំបាកដល់ព្រះសង្ឃក្នុងពេលធ្វើគោចរ (ដើរ) បិណ្ឌបាត។ ហេតុដូច្នេះ ទើបបណ្ដាពុទ្ធបរិស័ទនាំគ្នារៀបចំពិធីនេះ ដើម្បីផ្គត់ផ្គង់ព្រះសង្ឃប្រចាំថ្ងៃរហូតដល់ថ្ងៃចេញវស្សា។ ម្យ៉ាងវិញទៀត នៅក្នុងពិធីបុណ្យនេះ គឺធ្វើឡើងដើម្បីផ្សាយឧទ្ទិសកុសលដល់ពពួក ប្រេតជនញាតិ និងញាតិទាំង ៧សណ្ដាន ព្រមទាំងតំណញាតិច្រើនមហាកប្បនោះផងដែរ តាមរយៈអនុភាពនៃសង្ឃគតាទក្ខិណាទាន ដែលរស់រងទុក្ខវេទនា កើតជាប្រេតមានកម្មពៀរជាប់ទោសធ្ងន់ រងកម្មក្រហល់ក្រហាយអត់ឃ្លានទាំងអស់នោះ បានរួចផុតពីក្ដីលំបាកសោកសៅ។
* រដូវបុណ្យភ្ជុំបិណ្ឌ
ចាប់តាំងពីសម័យបុរាណកាល រហូតមកដល់បច្ចុប្បន្ននេះ ពិធីបុណ្យភ្ជុំបិណ្ឌនេះ គេតែងតែប្រារព្ធនៅក្នុងរដូវវស្សា ព្រោះនៅក្នុងរដូវនេះពពួកប្រេត អាចមានឱកាសច្រើនក្នុងការស្វែងរក ចំណីអាហារជាងរដូវផ្សេងៗទាំងអស់។ ម្យ៉ាងវិញទៀតនៅក្នុងវស្សានរដូវ អាហាររបស់ពួកប្រេត ដូចជាភក់ជ្រាំ ស្លេស្ម៍ កំហាក សាកសព និងកាកសំណល់អសោចសម្បូរនៅក្នុងខែភ្លៀងផ្គរពព្រិច។ នៅក្នុងរដូវបុណ្យភ្ជុំបិណ្ឌរយៈពេល១៥ថ្ងៃនេះ មានពពួកប្រេតជន (ពួកប្រេត) សាច់ញាតិទាំងប្រាំពីរសណ្ដាន ព្រមទាំងតំណញាតិច្រើនមហាកប្ប ដែលអត់ឃ្លានអាហារអស់រយៈពេលជាច្រើនខែមកហើយនោះ ត្រូវបានរួចផុតពីការឃុំឃាំង អនុញ្ញាតឲ្យមកស្វែងរកសាច់ញាតិ នៅតាមវត្តអារាមផ្សេងៗ ដែលនាំយកចំណីអាហារផ្សេងៗ មកឧទ្ទិសកុសលឲ្យខ្លួន។ ម្យ៉ាងវិញទៀត បើតាមសម្ដីចាស់ៗបុរាណនិយាយតៗគ្នាថា ក្នុងរយៈពេល១៥ថ្ងៃ បើពពួកប្រេតជនទាំងអស់នោះ ដើរស្វែងរកញាតិចំនួន៧វត្ត នៅតែមិនឃើញនោះ ពពួកប្រេតទាំងអស់នោះនឹងស្រែកយំទន្ទ្រាំជើង ព្រោះតែការខកបំណង និងភាពស្រែកឃ្លានក្រហល់ក្រហាយក្នុងចិត្ត។ ជាពិសេសពពួកប្រេតជនទាំងអស់នោះ នឹងជេរដាក់បណ្ដាសាដល់សាច់ញាតិ កូនចៅជាមិនខាន។
* ការប្រារព្ធពិធីបុណ្យបិណ្ឌភ្ជុំ
ចំពោះបុណ្យបិណ្ឌភ្ជុំនេះ បុរាណាចារ្យរាជបណ្ឌិតខ្មែរ យើងបានរៀបចំរយៈពេល១៥ថ្ងៃ ដោយចាប់គិតពីថ្ងៃទី១រោច ដល់ថ្ងៃទី១៥រោច ខែភទ្របទ ជាពិធីមួយសម្រាប់ឧទ្ទិសកុសល ទៅដល់ប្រេតជនញាតិដែលបានស្លាប់ទៅ។ នៅក្នុងរយៈពេល ១៤ថ្ងៃ នៃការកាន់បិណ្ឌ ឬដាក់បិណ្ឌនេះ ពុទ្ធបរិស័ទចំណុះជើងវត្តទាំងអស់ ជាពិសេសក្រុមនីមួយៗ ដែលបានរៀបចំជា ក្រុមដោយលោកតាអាចារ្យចាត់ចែងនោះ ត្រូវបែងចែកចេញ ៣ ឬ៤ក្រុមតូចៗ ដើម្បីរៀបចំធ្វើយាគូ (បបរ) ឬធ្វើភត្តាហារជា ៣ ទៅ ៤ឆ្នាំង ស្មើនឹង ៣ ទៅ ៤មុខម្ហូប។ ពេលទូងស្គរចំណាំវស្សា អ្នកនៅក្នុងក្រុមវេននីមួយៗ ត្រូវចាប់ផ្ដើមធ្វើចង្ហាន់ ហើយយាយតាចាស់ៗ ក្នុងក្រុមវេន ត្រូវជ្រើសរើសយកផ្ទះណាមួយ ដើម្បីប្រមូលនំរៀបចំបាយបិណ្ឌ បាយបត្តបូរ។ រៀបចំរួចហើយត្រូវនាំគ្នាទៅវត្តស្ដាប់លោកសង្ឃសូត្រថ្វាយ បង្គំធម៌ សុខោ និង ធម៌បរាភវសូត្រ។
ចំណែកឯកូនចៅដែលនៅផ្ទះ ត្រូវនាំគ្នាខិតខំដុតដៃដុតជើងបបរ ឬស្លតាមមុខម្ហូបនីមួយៗ ដោយឡែកពីគ្នា។ លុះដល់ពេលព្រឹកព្រាងអរុណោទ័យ (ពេលព្រះអាទិត្យរះឡើង) ត្រូវនាំគ្នារៀប ចំខ្លួន កណ្ដៀត យួរ កាន់ ទូល រែកចង្ហាន់ទៅវត្ត។ នៅក្នុងវត្ត លោកតាអាចារ្យត្រូវរៀបចំពិធីរាប់បាត្រ នៅលើឧបដ្ឋានសាលា។ បន្ទាប់មកលោកអាចារ្យជាប្រធាន ត្រូវនាំពុទ្ធបរិស័ទវេរ (ប្រគល់) ចង្ហាន់ប្រគេនព្រះសង្ឃ វេរបាយបត្តបូរ។ល។ លុះដល់ពេលព្រះសង្ឃធ្វើបត្តានុមោទនគាថាចប់ មេវេនក្រុមនីមួយៗត្រូវរៀបចំម្ហូបអាហារ ចំណីចូលគំនាប់ជូនលោកតាអាចារ្យវត្ត ព្រមទាំងចាត់ចែងភោជ នាហារទទួលភ្ញៀវដែលអញ្ជើញទៅបុណ្យ នៅក្នុងថ្ងៃវេនរបស់ខ្លួននោះផងដែរ៕
(ភ្នំពេញ)៖ ក្នុងរយៈពេល៨ខែ ឆ្នាំ២០២០នេះ កម្ពុជាបានសម្រេចការនាំចេញអង្ករគ្រប់ប្រភេទចំនួន ៤៤៨ ២០៣តោន ដែលមានកំណើនជាង៣១% បើប្រៀបធៀបទៅរយៈពេលដូចគ្នាឆ្នាំ២០១៩ និងគិតជាទឹកប្រាក់មានចំនួនសរុប ២៩៩.៩០ លានដុល្លារ។ នេះបើតាមសេចក្តីប្រកាសព័ត៌មាន របស់សហព័ន្ធស្រូវអង្ករកម្ពុជា ដែលបណ្តាញព័ត៌មាន   ទទួលបាននៅថ្ងៃទី០២ ខែកញ្ញានេះ។
ក្នុងរយៈពេល៨ខែនេះ កម្ពុជាបាននាំចេញទៅកាន់ប្រទេសចិនបានចំនួន ១៥៩២៥៣តោន, សហគមន៍អ៊ឺរ៉ុបបានចំនួន ១៤៩ ៨៤៨ តោន, បណ្តាប្រទេសសមាជិកអាស៊ានបានចំនួន ៦០៩៣៣តោន ហើយនឹងបណ្តាប្រទេសផ្សេងៗចំនួន២៦ គោលដៅ រួមមាន ហ្កាប៊ុង អូស្ត្រាលី ជាដើម មានចំនួន ៧៨១៦៩តោន។
បរិមាណនាំចេញប្រភេទអង្ករគ្រាប់វែង ( ) នេះបានធ្វើអោយកម្ពុជាមានចំណែក នៅក្នុងទីផ្សារសហគមន៍ អ៊ឺរ៉ុបលំដាប់លេខពីរ បន្ទាប់ពីប្រទេសថៃ ដោយកាន់កាប់ចំណែកទីផ្សារ ២៤.៤% ខណៈប្រទេសថៃកាន់ចំណែក ២៩.៦% ហើយប្រទេសកម្ពុជាក៏ឈរជើងលំដាប់ទី៥ បន្ទាប់ពីវៀតណាម មីយ៉ាន់ម៉ា ប៉ាហ្គីស្ថាន និងប្រទេសថៃ ដោយកម្ពុជាមានចំណែកទីផ្សារ ប្រមាណជិត១១% នៃទីផ្សារអង្ករនាំចូលទៅកាន់ប្រទេសចិន លើប្រភេទអង្ករគ្រាប់វែង(- ) បើទោះជាអង្ករកម្ពុជា ទើបឈានចូលទៅកាន់ទីផ្សារប្រទេសចិននៅក្នុងឆ្នាំ២០១១ក៏ដោយ តែបានទទួលនូវកំណើនយ៉ាងឆាប់រហ័ស ជាពិសេសប្រភេទអង្ករក្រអូបបានកើនជាង៨០% នៅឆ្នាំ២០១៩ ដែលកាលពីឆ្នាំ២០១៥ មានត្រឹមតែ ៤៥.៣% តែប៉ុណ្ណោះ ។
ទីផ្សារអង្ករកម្ពុជា ទៅកាន់ប្រទេសអូស្ត្រាលីកំពុងមានសន្ទុះយ៉ាងខ្លាំងផងដែរ ក្នុងរយៈពេល៨ខែ នៅក្នុង២ឆ្នាំចុងក្រោយនេះ ដែលកើនឡើងចំនួន ៩៤៦.២៧% ពោលគឺ ពី១៩៩៩ តោន ក្នុងឆ្នាំ២០១៨ ទៅដល់ ២០៩១៥ តោន ក្នុងឆ្នាំ២០២០។
ប៉ុន្តែសម្រាប់ខែសីហាឆ្នាំ ២០២០នេះ ការនាំចេញបានធ្លាក់ចុះប្រមាណជាង ៣៤% បើប្រៀបធៀបរយៈពេលដូចគ្នា ទៅឆ្នាំ២០១៩។ ការធ្លាក់ចុះ ដែលជាពិសេសទៅលើអង្ករ ប្រភេទស្រូវសែនក្រអូប បានធ្លាក់ចុះ៨៥.៧៨% ដែលកាលពីខែសីហាឆ្នាំ២០១៩ ការនាំចេញបានរហូតទៅដល់ ១៦ ៣៨៦ តោន តែក្នុងខែសីហា ឆ្នាំ២០២០នេះបានត្រឹមតែ ២ ៣៣៨ តោនប៉ុណ្ណោះ។
សហព័ន្ធស្រូវអង្ករបន្តថា ការធ្លាក់ចុះនៃការនាំចេញអង្ករប្រភេទស្រូវប្រាំង ជាពិសេសស្រូវសែនក្រអូបនេះ ដោយសារកត្តាចម្បងចំនួន២ រួមមាន៖
១៖ កត្តាបម្រែបម្រួលអាកាសធាតុ បានធ្វើឱ្យស្រូវប្រាំងដែលបានដាំដុះក្នុងខែឧសភា ហើយត្រូវប្រមូលផលនៅចុងខែកក្កដា និងសីហា បានខូចខាតមួយចំនួនធំ ហើយដោយសារគ្រោះរាំងស្ងួត (កូនរដូវប្រាំងក្នុងរដូវវស្សា នៅក្នុងខែមិថុនា និងសីហា) បានជំរុញឱ្យកសិករដាំដុះឡើងវិញ ជាពិសេសវាលស្រែដែលនៅឆ្ងាយពីប្រភពទឹក ហើយចំពោះស្រូវដែលត្រូវប្រមូលផល ក្នុងបរិមាណមានកំណត់ បានជំរុញតម្លៃស្រូវឱ្យកើនឡើងប្រមាណជា២០%ផងដែរ បើប្រៀបធៀបរយៈពេលដូចគ្នាទៅឆ្នាំ២០១៩។
២៖ ការឈប់សំរាកសងពេលចូលឆ្នាំខ្មែរ ដែលលើកពីខែមេសាមកខែសីហានេះ បានធ្វើអោយការងាររដ្ឋបាល និងសេវាមួយចំនួន មានការយឺតយ៉ាវផងដែរ ជាពិសេសក្នុងសប្តាហ៍ទី៣ នៃខែសីហានេះតែម្តង។ ការនាំចេញបានចាប់ផ្តើមប្រសើរឡើងវិញនៅសប្តាហ៍ទី៤នៃខែសីហា ហើយរំពឹងថា ការនាំចេញនឹងបានល្បឿនល្អចាប់ពីខែកញ្ញាតទៅ៕
(ឧត្ដរមានជ័យ)៖ លោកទេសរដ្ឋមន្ត្រី ស៊ុន ចាន់ថុល រដ្ឋមន្ត្រីក្រសួងសាធារណការ និងដឹកជញ្ជូន បានជំរុញឱ្យមន្ត្រីក្រោមឱវាទ បន្តអនុវត្តការកែទម្រង់ស៊ីជម្រៅរបស់ក្រសួង តាមរយៈការពង្រឹង និងកែលម្អការផ្ដល់សេវាសាធារណៈគ្រប់ប្រភេទឱ្យកាន់តែប្រសើរថែមទៀត ដោយអនុវត្តឱ្យបានខ្ជាប់ខ្ជួននូវពាក្យស្លោក«ធ្វើឱ្យបាន ធ្វើឱ្យឆាប់ និងធ្វើឱ្យមានតម្លាភាព» ដើម្បីផ្ដល់សេវាសាធារណៈ ជូនប្រជាពលរដ្ឋឱ្យមានប្រសិទ្ធភាព។
លោកទេសរដ្ឋមន្ត្រី ស៊ុន ចាន់ថុល បានថ្លែងដូចនេះក្នុងពិធីសំណេះសំណាលជាមួយមន្ត្រីរាជការមន្ទីរសាធារណការ និងដឹកជញ្ជូនខេត្តឧត្ដរមានជ័យ នៅថ្ងៃទី០២ ខែកញ្ញា ឆ្នាំ២០២០ ដោយមានការចូលរួមពីលោក ស៊ី ប្រាសិទ្ធិ ប្រធានក្រុមប្រឹក្សាខេត្ត, លោក ប៉ែន កុសល្យ អភិបាលខេត្តឧត្ដរមានជ័យ ថ្នាក់ដឹកនាំ មន្ត្រីរាជការ បុគ្គលិក និងកម្មកនៃមន្ទីរសាធារណការ និងដឹកជញ្ជូនប្រមាណ១០០នាក់។
លោកទេសរដ្ឋមន្ត្រី ស៊ុន ចាន់ថុល ក៏បានលើកឡើងពីសមិទ្ធផលហេដ្ឋារចនាសម្ព័ន្ធរូបវន្ត ដែលកើតចេញពីកត្តាសុខសន្តិភាព និងការអភិវឌ្ឍក្រោមការដឹកនាំប្រកប ដោយគតិបណ្ឌិតរបស់សម្ដេចតេជោ ហ៊ុន សែន នាយករដ្ឋមន្ត្រីនៃកម្ពុជា និងបានជម្រាបពីសកម្មភាពបន្តអនុវត្តគម្រោង ក៏ដូចជាបន្តការចរចារជាមួយក្រុមហ៊ុនសាងសង់ និងដៃគូអភិវឌ្ឍន៍លើការពង្រីកនិងលើកកម្ពស់គុណភាពផ្លូវនានា ទោះបីស្ថិតក្នុងសា្ថនភាពកូវីដ-១៩ក៏ដោយ។
លោកទេសរដ្ឋមន្ត្រី ក៏បានគូសបញ្ជាក់អំពីគោលការណ៍សាងសង់ផ្លូវឱ្យបានរឹងមាំ ប្រើប្រាស់ជាប់បានយូរ ពោលគឺមិនមែនធ្វើមុខខូចក្រោយ ធ្វើក្រោយខូចមុខ ឬចាក់ស្ដើង ស៊ីក្រាស ចាក់ក្រាសស៊ីស្ដើងឡើយ។ គោលការណ៍នេះត្រូវអនុវត្តឱ្យបានម៉ឺងម៉ាត់បំផុត តាមរយៈការប្រើប្រាស់យន្តការចុះពិនិត្យឱ្យបានដិតដល់ការបង្កើតក្រុមត្រួតពិនិត្យ ពិសេសតាមដានរាល់ការសាងសង់របស់ក្រុមហ៊ុនសាងសង់ និងក្រុមហ៊ុនប្រឹក្សាបច្ចេកទេស ដើម្បីឱ្យក្រុមហ៊ុនសាងសង់អនុវត្តឱ្យបានជាដាច់ខាត តាមលក្ខណៈ បច្ចេកទេស និងតាមកិច្ចសន្យា។
លោកក៏បានណែនាំឱ្យថ្នាក់ដឹកនាំ មន្ត្រីរាជការ បុគ្គលិក កម្មករ និងប្រជាពលរដ្ឋទាំងអស់ដំឡើងកម្មវិធីថែទាំផ្លូវ (   ) នៅលើទូរសព្ទស្មាតហ្វូន របស់បងប្អូន ថតរូបភាពផ្លូវជង្ហុកសំបុកមាន់ រួចផ្ញើទៅក្រុមការងារទទួលបន្ទុក ដើម្បីឱ្យក្រុមការងារបានជួសជុលទាន់ពេលវេលា ជៀសវាងការកាន់តែរីកដាលធំទៅៗ ចំណាយកាន់តែច្រើន។
លោកទេសរដ្ឋមន្ត្រី ក៏បានណែនាំមន្ត្រីរាជការ បុគ្គលិក និងកម្មករ នៃមន្ទីរសាធារណការ និងដឹកជញ្ជូនខេត្ត ថែរក្សាសុខភាពអនាម័យខ្លួនប្រាណ កាត់បន្ថយការជួបជុំដែល មិនចាំបាច់ និងរក្សាគម្លាតសុវត្ថិភាពដើម្បីចូលរួមទប់ស្កាត់ការរីករាលដាលនៃជំងឺកូវីដ-១៩ ដែលជាជំងឺឆ្លងដ៏កាចសាហាវ ហើយពុំទាន់មានថ្នាំបង្ការ ឬទប់ស្កាត់នៅឡើយ។
លើសពីនេះទៅទៀតលោកទេសរដ្ឋមន្ត្រី ស៊ុន ចាន់ថុល ក៏បានជំរុញឱ្យមន្ត្រីទាំងអស់ត្រូវអនុវត្តតាមអនុសាសន៍ ១១ចំណុចរបស់សម្តេចតេជោ ហ៊ុន សែន នាយករដ្ឋមន្ត្រី នៃកម្ពុជាឱ្យបានខ្ជាប់ខ្ជួន ជាពិសេសកុំធ្វើជាមន្ត្រីគ្រាប់ល្ពៅឱ្យសោះ៕
(ភ្នំពេញ)៖ លោក ជា ចាន់តូ ទេសាភិបាលធនាគារជាតិនៃកម្ពុជា នៅថ្ងៃទី២ ខែកញ្ញា ឆ្នាំ២០២០នេះ បានអនុញ្ញាតឲ្យលោក   ឯកអគ្គរាជទូតវិសាមញ្ញ និងពេញសមត្ថភាព នៃប្រទេសអូស្ត្រាលីប្រចាំនៅកម្ពុជា ចូលជួបសម្តែងការគួរសម និងពិភាក្សាការងារជាមួយ។
លោក   ត្រូវបានតែងតាំងជាឯកអគ្គរាជទូត នៃប្រទេសអូស្ត្រាលីប្រចាំនៅកម្ពុជា នៅខែធ្នូ ឆ្នាំ២០១៩។
លោកទេសាភិបាល បានសម្តែងការស្វាគមន៍ចំពោះលោក   និងបានជម្រាបជូនអំពីប្រវត្តិ និងការរីកចម្រើនរបស់កម្ពុជា រួមទាំងនៅក្នុងវិស័យធនាគារ ហើយបានថ្លែងអំណរគុណ ចំពោះរាជរដ្ឋាភិបាលអូស្រ្តាលី ដែលបានចូលរួមចំណែកអភិវឌ្ឍកម្ពុជាតាំងពីដើមរៀងមក ដោយចាប់ផ្តើមចេញពីអង្គការមនុស្សធម៌ រហូតដល់ការចូលរួមក្នុងដំណើរការអភិវឌ្ឍហេដ្ឋារចនាសម្ព័ន្ធ ការអភិវឌ្ឍធនធានមនុស្ស ជាពិសេសតាមរយៈការផ្តល់អាហារូបករណ៍ផ្សេងៗជាច្រើន។
លោកបន្ដថា លើសពីនេះរាជរដ្ឋាភិបាលអូស្រ្តាលី ក៏បានជួយរួមចំណែកក្របខ័ណ្ឌគតិយុត្តិ នៅក្នុងអង្គភាពស៊ើបការណ៍ហិរញ្ញវត្ថុកម្ពុជា និងជួយពង្រឹងចំណេះដឹងហិរញ្ញវត្ថុ និងបរិយាបន្នផ្នែកហិរញ្ញវត្ថុ នៅកម្ពុជាផងដែរ។
លោកបានបន្ថែមថា ស្ថិតក្នុងបរិការណ៍នៃការរីករាលដាលជំងឺកូវីដ១៩ ស្ថានភាពសេដ្ឋកិច្ចកម្ពុជា បានទទួលរងផលប៉ះពាល់ដូចបណ្តាប្រទេសផ្សេងៗទៀតដែរ ហើយធនាគារកណ្តាលបានចូលរួមជាមួយរាជរដ្ឋាភិបាលក្នុងការដាក់ចេញនូវវិធានការជាបន្តបន្ទាប់ដើម្បីកាត់បន្ថយផលប៉ះពាល់ពីជំងឺកូវីដ១៩។
នាឱកាសនោះដែរ លោកទេសាភិបាល ក៏បានជម្រាបជូនពីប្រវត្តិដុល្លារូបនីយកម្មនៅកម្ពុជា ដែលដុល្លារូបនីយកម្មនេះ បានកើតមានឡើងចាប់តាំងពីអាជ្ញាធរអន្តរកាល សហប្រជាជាតិនៅកម្ពុជា () ដែលបានប្រើប្រាស់ប្រាក់ដុល្លារអាមេរិក ក្នុងទីផ្សារសម្រាប់ប្រតិបត្តិការរបស់ខ្លួន។
លោកជម្រាបថា ធនាគារជាតិនៃកម្ពុជា មានគោលជំហរក្នុងការលើកកម្ពស់ប្រាក់រៀលតាមរយៈយន្តការទីផ្សារ និងមិនមានការប្រើយន្តការរដ្ឋបាលក្នុងការធ្វើបដិដុល្លារូបនីយកម្មនោះទេ។
ក្នុងឱកាសនោះ លោកទេសាភិបាលក៏បានអញ្ជើញ លោក   ធ្វើការទស្សនាសារមន្ទីរសេដ្ឋកិច្ច និងរូបិយវត្ថុព្រះស្រីឦសានវរ្ម័ន ដែលបានបង្ហាញពីប្រវត្តិកម្ពុជា ក៏ដូចជាការវិវត្តរបស់វិស័យធនាគារ និងរូបិយវត្ថុនៅកម្ពុជាចាប់តាំងពីសតវត្សរ៍ទី១ រហូតដល់បច្ចុប្បន្ន។
លោក   បានថ្លែងអំណរគុណចំពោះលោកទេសាភិបាល ដែលបានឆ្លៀតឱកាសដ៏មមាញឹកទទួលចូលជួប និងបានជម្រាបជូនពី ទំនាក់ទំនងល្អរវាងកម្ពុជានិងអូស្រ្តាលី ព្រមទាំងបានគាំទ្រនូវអ្វីដែល លោកទេសាភិបាល បានលើកឡើងទាក់ទងនឹងតួនាទីរបស់រាជរដ្ឋាភិបាលអូស្រ្តាលី ក្នុងការរួមចំណែកអភិវឌ្ឍសេដ្ឋកិច្ច និងវិស័យធនាគារនៅកម្ពុជា។
លោកថា ក្នុងការកាត់បន្ថយផលប៉ះពាល់ពីជំងឺកូវីដ១៩ អូស្ត្រាលីបានខិតខំប្រឹងប្រែងរួមចំណែកយ៉ាងសកម្ម ដើម្បីជួយរាជរដ្ឋាភិបាលកម្ពុជា កាត់បន្ថយផលប៉ះពាល់ក៏ដូចជាកាត់បន្ថយការឆ្លងជំងឺនេះផងដែរ។ ជាមួយគ្នានេះ អូស្រ្តាលីបានជួយក្នុងការបង្កើតមូលដ្ឋានទិន្នន័យ អត្តសញ្ញាណប្រជាជនក្រីក្រនៅកម្ពុជា ហើយបច្ចុប្បន្នកំពុងបន្តគាំទ្រការងារបន្ថែមទៀត ដើម្បីចូលរួមជួយគាំទ្រវិធានការ របស់រាជរដ្ឋាភិបាល ក្នុងការផ្តល់ការឧបត្ថម្ភនានាដល់ប្រជាជនក្រីក្រ។
លោកបន្ថែមថា រាជរដ្ឋាភិបាលអូស្ត្រាលីនឹងបន្តគាំទ្រការរីកចម្រើនវិស័យធនាគារ និងហិរញ្ញវត្ថុនៅកម្ពុជា តាមរយៈសកម្មភាពការងារដែលមានស្រាប់ ជាពិសេសការអភិវឌ្ឍធនធានមនុស្ស និងបង្កើនវិសាលភាពការងារដើម្បីរួមចំណែកអភិវឌ្ឍវិស័យធនាគារ និងសេដ្ឋកិច្ចនៅកម្ពុជា ឱ្យកាន់តែប្រសើរឡើង៕
(ភ្នំពេញ)៖ លោក គា បូរាណ ប្រធានក្រុមប្រឹក្សាភិបាលសមាគមមីក្រូហិរញ្ញវត្ថុ បានអំពាវនាវឲ្យប្រជាពលរដ្ឋ ចេះប្រើប្រាស់ប្រព័ន្ធហិរញ្ញវត្ថុផ្លូវការ ក្នុងការសន្សំប្រាក់ឲ្យបានច្រើន សម្រាប់ទុកប្រើប្រាស់នៅពេលមានការចាំបាច់ ក្នុងប្រការណាមួយ ជាពិសេសក្នុងសម័យកូវីដ-១៩។
ការអំពាវនាវបែបនេះ របស់លោក គា បូរាណ ធ្វើឡើងក្នុងឱកាសដែលអញ្ជើញចូលរួម ក្នុងកម្មវិធីភ្ញៀវពិសេសប្រចាំសប្ដាហ៍ របស់ទូរទស្សន៍   ក្រោមប្រធានបទ «ស្ថានភាពវិស័យមីក្រូហិរញ្ញវត្ថុរបស់កម្ពុជា ក្នុងវិបត្ដិកូវីដ-១៩»។
លោក គា បូរាណ បានបញ្ជាក់យ៉ាងដូច្នេះថា «ខ្ញុំលើកទឹកចិត្ដ ឲ្យបងប្អូនប្រជាពលរដ្ឋកម្ពុជាយើង ប្រើប្រាស់ឥណទានឲ្យមានប្រសិទ្ធភាព ជាពិសេសប្រើប្រាស់ឥណទាន សម្រាប់បង្កើនផលរបរ ហើយចំណូលក្នុងគ្រួសារ ជាជាងប្រើប្រាស់ សម្រាប់តែយកទៅលម្អ ឬមួយក៏ប្រើប្រាស់ ដោយមិនបានបង្កើនចំណូល»។
បន្ថែមពីនោះទៀត លោក គា បូរាណ បានលើកឡើងថា ក្នុងសម័យកូវីដ-១៩នេះ ផលប៉ះពាល់ នៃសេដ្ឋកិច្ចពិតជាមាន ហើយការប្រើប្រាស់ សម្រាប់បង្កើតចំណូលនេះ ជាកត្ដាសំខាន់ ហើយអាចនាំឲ្យសេដ្ឋកិច្ចគ្រួសារ មានភាពប្រសើរឡើង។
ទន្ទឹមគ្នានេះ លោក គា បូរាណ ក៏សូមលើកទឹកចិត្ដឲ្យប្រជាពលរដ្ឋខ្មែរ ប្រើប្រាស់ប្រព័ន្ធហរិញ្ញវត្ថុ ក្នុងការសន្សំប្រាក់របស់ខ្លួន ឲ្យបានច្រើនផងដែរ។
លោកបានបញ្ជាក់ថា នៅប្រទេសកម្ពុជា ចំនួនអ្នកសន្សំប្រាក់ នៅមានកម្រិតតិច ព្រោះថា មានអ្នកសន្សំប្រមាណ៥លាននាក់ប៉ុណ្ណោះ បើធៀបនឹងចំនួនប្រជាពលរដ្ឋ ដែលមានវ័យជំទង់ ចាប់ពីអាយុ១៨ឆ្នាំឡើងទៅ មានរហូតដល់៩-១០លាននាក់ ដូច្នេះ កត្ដាអ្នកសន្សំ មានប្រមាណ៥០ភាគរយ តែប៉ុណ្ណោះ។
លោក គា បូរាណ បានប្រាប់ថា ការសន្សំ មិនត្រឹមតែជួយ ឲ្យសាច់ប្រាក់មានសុវត្ថិភាព ហើយបង្កើនចំណូល ពីការទទួលបានការប្រាក់ ពីវិស័យធនាគារហរិញ្ញវត្ថុទេ ប៉ុន្ដែថែមទាំងអាច ទុកសម្រាប់ប្រើប្រាស់នៅថ្ងៃខាងមុខ នៅពេលដែលត្រូវការ ដោយប្រការណាមួយទៀតផង។
ជាមួយគ្នានោះទៀត លោកបានបន្ថែមថា ការដែលមានប្រាក់សន្សំទុក ដើម្បីប្រើប្រាស់នៅពេលមានវិបត្ដិ គឺជាកត្ដាចាំបាច់ ហើយការសន្សំប្រាក់នេះ អាចបន្ថយការប៉ះពាល់ច្រើន នៅពេលដែលជួប នូវការចាំបាច់ណាមួយ នៅថ្ងៃខាងមុខ។
ក្នុងនោះផងដែរ លោក គា បូរាណ ក៏សង្ឃឹមថា ប្រជាពលរដ្ឋ និងសហការ បន្ដធ្វើការងារដោយជិតស្និទ្ធ ជាមួយនិងស្ថាប័ន ដែលជាសមាជិករបស់មីក្រូហរិញ្ញវត្ថុ ក្នុងការដោះស្រាយបញ្ហា ដែលអាចកើតមានឡើង ដើម្បីឲ្យទំនាក់ទំនងរវាងអតិថិជន ជាមួយគ្រឹះស្ថាន កាន់តែប្រសើរ៕
(ភ្នំពេញ)៖ ជនដៃដល់ដែលបានធ្វើសកម្មភាព សម្លាប់ រួចរំលោភក្មេងស្រី អាយុ១៤ឆ្នាំ នៅខណ្ឌពោធិ៍សែនជ័យ ដែលត្រូវបានកម្លាំងនាយកដ្ឋាននគរបាលព្រហ្មទណ្ឌ ដឹកនាំសហការបង្ក្រាបបាននេះ បានសារភាពថា ខ្លួនបានយកកាំបិតចាក់បំពុងកជនរងគ្រោះ រួចឆក់បន្ថែមបណ្ដាលឲ្យស្លាប់ ទើបរំលោភតាមក្រោយ។
នៅចំពោះមុខលោកឧត្តមសេនីយ៍ត្រី ជាវ វិបុល អនុប្រធាននាយកដ្ឋាននគរបាលព្រហ្មទណ្ឌ ដែលជាអ្នកដឹកនាំប្រតិបត្តិការ និងជាអ្នកសួរចម្លើយនោះ ជនដៃដល់បានសារភាពថា ខ្លួនមិនដែលស្គាល់ក្មេងស្រីរងគ្រោះនោះទេ គ្រាន់តែធ្លាប់ឃើញ ហើយនៅថ្ងៃកើតហេតុម្សិលមិញនេះ ខ្លួនដើរកាត់បន្ទប់ស្នាក់នៅរបស់ក្មេងស្រី ក៏ឃើញឱកាសល្អនាងនៅម្នាក់ឯង ក៏ចូលធ្វើសកម្មភាពប៉ុនប៉ងរំលោភតែម្ដង។
ប៉ុន្ដែសកម្មភាពរំលោភនោះ មិនទាន់បានសម្រេចនៅឡើយទេ ព្រោះតែក្មេងស្រីរងគ្រោះប្រកែក និងរើសបំរាស់ ហើយខ្លួនក៏បានស្ទុះទៅយកកាំបិតចាក់ចំបំពុងកជនរងគ្រោះ ចំនួន២កាំបិត និងយកឧបករណ៍ឆក់ ទៅឆក់លើខ្នងរបស់នាង បណ្ដាលឲ្យស្លាប់ភ្លាមៗតែម្ដង ទើបខ្លួនធ្វើសកម្មភាពរំលោភតាមក្រោយបានសម្រេច។
យ៉ាងណាមិញ លោកឧត្តមសេនីយ៍ត្រី ជាវ វិបុល បានប្រាប់បណ្ដាញព័ត៌មាន   ឲ្យដឹងនៅរសៀលថ្ងៃទី០២ ខែកញ្ញា ឆ្នាំ២០២០នេះថា ក្រោយសួរនាំសមត្ថកិច្ចបានរកថា ជនដៃដល់ជាមនុស្សប្រើប្រាស់គ្រឿងញៀន។
តាមរយៈអំពើឃាតកម្មដ៏ព្រៃផ្សៃមួយនេះ អ្នកប្រើប្រាស់បណ្ដាញសង្គមបានសម្ដែងនូវការតកស្លុតយ៉ាងខ្លាំង ហើយពួកគាត់គិតថា ដោយសារឥទ្ធិពល នៃគ្រឿងញៀននេះហើយ បានជំរុញឲ្យចិត្តមនុស្សកាន់តែសាហាវព្រៃផ្សៃពីមួយថ្ងៃទៅមួយថ្ងៃ។ ដូច្នេះហើយពួកគាត់ក៏សំណូមពរឲ្យសមត្ថកិច្ចពាក់ព័ន្ធ ជំរុញនូវការបង្ក្រាបបទល្មើសគ្រឿងញៀន និងតាមចាប់មេក្លោងធំៗ បានជាបន្ដបន្ទាប់ ដើម្បីសំដៅលុបបំបាត់គ្រឿងញៀនឲ្យអស់ចេញពីប្រទេសកម្ពុជា៕


(កែប)៖ ប្រធានសហគមន៍ព្រៃឈើ និងប្រជាពលរដ្ឋនៅភូមិចម្ការបី ឃុំពងទឹក ស្រុកដំណាក់ចង្អើរ ខេត្តកែប បានចោទលោក ឡុង សោភា នាយកវិទ្យាល័យចម្ការដូងថា បានគំរាមប្តឹង និងបាញ់សម្លាប់ពួកគាត់ ដោយសារតែពួកគាត់បានហាមឃាត់លោកនាយកវិទ្យាល័យរូបនេះ ឲ្យបញ្ឈប់សកម្មភាពឈូសឆាយដីព្រៃក្នុងដែនព្រៃបម្រុងទុកអចិន្ត្រៃយ៍នៅក្នុងសហគមន៍អ្នកតាឈរ។
លោក នាក់ យុត ប្រធានសហគមន៍ព្រៃឈើអ្នកតាឈរ ស្ថិតនៅក្នុងព្រៃដែនបម្រុងទុកអចិន្រ្តៃយ៍របស់រដ្ឋបាលព្រៃឈើក្រុងកែប បាននិយាយថា កន្លងមកលោក ឡុង សោភា បានគំរាមប្តឹងរូបលោក ដោយសារតែរូបលោក បានរាយការណ៍ទៅស្ថាប័នជំនាញ និងអាជ្ញាធរស្រុកដំណាក់ចង្អើរ អំពីសកម្មភាពការឈូសឆាយដីព្រៃនៅក្នុងសហគមន៍ដើម្បីយកដីធ្វើជាកម្មសិទ្ធិ។
លោកប្រធានសហគមន៍ព្រៃឈើរូបនេះ បាននិយាយទៀតថា កន្លងមកអាជ្ញាធរស្រុកដំណាក់ចង្អើរ និងមន្រ្តីមេព្រៃ បានហាមឃាត់សកម្មភាពលោកនាយកវិទ្យាល័យរូបនេះ ឈូសឆាយដីព្រៃ ប៉ុន្តែ ពេលថ្មីៗនេះ ស្រាប់តែលោកនាយកវិទ្យាល័យរូបនេះ បានធ្វើសកម្មភាពឈូសឆាយដីព្រៃក្នុងសហគមន៍កាន់តែខ្លាំងឡើង។
ចំណែកលោក ស្វាយ សុខឃាង ជាអ្នកចម្ការក្នុងភូមិចម្ការបី បាននិយាយថា រូបគាត់ក៏ត្រូវលោកនាយកវិទ្យាល័យចម្ការដូង គំរាមបាញ់សម្លាញ់រូបគាត់ផងដែរ នៅពេលដែលរូបគាត់ បានទៅថតសកម្មភាពឈូសឆាយដីព្រៃក្នុងដែនបម្រុងអចិន្រ្តៃយ៍របស់រដ្ឋនេះ។
ចំណែកបុរសអ្នកឃ្វាលគោម្នាក់ បាននិយាយថា លោកអត់ហ៊ានទៅឃ្វាលគោនៅតំបន់ ដែលលោកនាយកវិទ្យាចម្ការដូរូបនេះធ្វើការឈូសឆាយព្រៃនេះទេ ដោយសារតែលោកនាយករូបនេះ គំរាមដល់រូបគាត់មិនឲ្យយកគោទៅឲ្យស៊ីស្មៅនៅតំបន់នោះទៀតទេ។
ទាក់ទងករណីលោកនាយកវិទ្យាល័យចម្ការដូងរំលោភយកដីព្រៃរបស់រដ្ឋនេះ លោកស្រី គឹម ចាន់នី អភិបាលស្រុកដំណាក់ចង្អើរ បានប្រាប់ភ្នាក់ងារព័ត៌មាន   នៅថ្ងៃទី២ ខែកញ្ញា ឆ្នាំ២០២០នេះថា លោកស្រី និងក្រុមការងារបានចុះធ្វើការហាមឃាត់សកម្មភាពឈូសឆាយដីព្រៃចំនួនបីដងរួចមកហើយ ថែមទាំងចេញលិខិតហាមឃាត់ថែមទៀតផង។
លោកស្រីបានប្រាប់ទៀតថា ដីដែលលោក ឡុង សោភា កំពុងឈូសឆាយនេះពិតជាចូលក្នុងតំបន់ព្រៃសហគមន៍ពិតប្រាកដមែណ។ លោកស្រីបន្ថែមទៀតថា លោកស្រីបានចាត់មន្រ្តីជំនាញ សូរិយោដី និងមន្រ្តីរដ្ឋបាលព្រៃឈើឲ្យធ្វើការផ្ទៀងផ្ទាល់ក្បាលដីជាមុនិន ប្រសិនបើរកឃើញថា លោកនាយកវិទ្យាល័យរូបនេះរំលោភយកដីក្នុងដែនព្រៃបម្រុងអចិន្ត្រៃយ៍របស់រដ្ឋចំនួនផ្ទៃដីប៉ុន្មាន ជំនាញរដ្ឋបាលព្រៃឈើនឹងកសាងសំណុំរឿងងបញ្ជូនទៅតុលាការដើម្បីចាត់ការតាមច្បាប់។
ពាក់ព័ន្ធទៅនិងការចោទប្រកាន់ខាងលើ លោក ឡុង សុភា មិនអាចទំនាក់ទំនងសុំការបំភ្លឺបានទេនៅថ្ងៃនេះ៕
(កំពត)៖ លោកស្រី អោក គង្គា ដែលត្រូវជាកូនរបស់ម្ចាស់ដីឈ្មោះ អ៊ុត ចៅយ៉ែម (ស្លាប់) នៅថ្ងៃទី២ ខែកញ្ញា ឆ្នាំ២០២០ បានបន្តអំពាវនាវដល់ថ្នាក់ដឹកនាំ និងមន្រ្តីជំនាញពាក់ព័ន្ធ ជួយដោះស្រាយបញ្ហាដីធ្លីរបស់គាត់ ដែលត្រូវម្ដាយធំឪពុកធំក្លែងបន្លំឯកសារយកដីជាកេរ្តិ៍ របស់ឪពុកគាត់ធ្វើជាសម្បត្តិផ្ទាល់ខ្លួន។
តាមការបកស្រាយរបស់លោកមេភូមិ និងចៅសង្កាត់អូរក្រសារ ឈ្មោះកូយ ចេងគង បានឲ្យដឹងថា ដំបូងឡើងដីនោះលោក អ៊ុត ចៅយ៉ែម ជាអនិកជនរស់នៅប្រទេសបារាំង បានទិញដីដែលមានទីតាំងខាងលើពីលោកពូ រស់ កាក់។ ទិញរួចក៏ផ្ញើឲ្យលោកពូជួយមើលថែរក្សាតាំងពីឆ្នាំ១៩៩៤ មិនបានប៉ុន្មានឆ្នាំលោក អ៊ុត ចៅយ៉ែម ក៏បានទទួលមរណភាព ទាំងមិនបានផ្ទេរទ្រព្យសម្បត្តិទៅឲ្យកូនចៅនៅឡើយទេ។
ដោយឡែក ករណីដែលពាក់ព័ន្ធបណ្ដាលឱ្យមានបញ្ហាដីធ្លីនេះលោក អ៊ុត ចៅយ៉ែម (ស្លាប់) ដែលត្រូវជាឪពុករបស់អ្នកស្រី អោក គង្គា គឺគាត់នៅមានម្ដាយម្នាក់រស់នៅប្រទេសបារាំង រហូតមកទល់ពេលនេះ អាយុជាង ៩០ឆ្នាំ ហើយមានបងប្រុសគាត់ម្នាក់រស់នៅស្រុកខ្មែរឈ្មោះ អ៊ុត ទិត្យា មានប្រពន្ធឈ្មោះ តាយ សុខា។ ពួកគាត់ ចង់ធ្វើលិខិតផ្ទេរសិទ្ធិកាន់កាប់ ប្រើប្រាស់ដីធ្លីមួយនេះ ដែលមានពួកគាត់ជាអ្នកឈរឈ្មោះជាម្ចាស់កម្មសិទ្ធិនៅលើប្លង់ដីនោះ ទាំងមិនបានឲ្យដំណឹងទៅដល់អ្នកស្រី អោក គង្គា ដែលត្រូវជាកូនបង្កើតរបស់លោក អ៊ុត ចៅយ៉ែម បានដឹងនោះទេ។
កាលពីថ្ងៃទី១៤ ខែសីហា ឆ្នាំ២០១៩ លោក អ៊ុត ទិត្យា និង ភរិយា លោកស្រី តាយ សុខា បានសូកប៉ាន់ជាផ្នូរនឹងដីមួយចំនួនតូច (កាត់ដីឲ្យ) ឲ្យអ្នកចាំដីឈ្មោះ រស់ កាក់ ដើម្បីឲ្យរស់ កាក់ និងភរិយាចូលរួមដឹងឮ និងធ្វើលិខិតផ្ទេរសិទ្ធិកាន់កាប់ប្លង់ដីខាងលើ។ ឯកសារនេះធ្វើឡើងដើម្បីបន្លំភ្នែកប្រព័ន្ធច្បាប់ មន្ត្រីសុរិយោ ចៅសង្កាត់ដើម្បីធ្វើប្លង់ជាប្រព័ន្ធបាន។ ដោយកន្លងមកលោក អ៊ុត ទិត្យា និងភរិយាធ្លាប់យកប្លង់ដីចាស់របស់លោក អ៊ុត ចៅយ៉ែម (ស្លាប់)ឲ្យមន្ត្រីសុរិយោដីធ្វើ៤-៥ដងហើយ តែខាងសុរិយោដីអត់ធ្វើឲ្យទេ។
ក្រោយមកដោយមានការដឹងខ្លួន ភ្ញាក់រំលឹកនូវភាពឆោតល្លង់របស់ខ្លួន (រស់ កាក់ និងប្រពន្ធ) ក៏បានធ្វើលិខិតសារភាពពិតជាបានចូលរួមធ្វើឯកសារក្លែងក្លាយមួយជាមួយ លោក អ៊ុត ទិត្យា និងលោក ស្រីតាយ សុខា ពិតមែន ហើយគាត់សូមសារភាព និងសូមបដិសេធទាំងស្រុង ហើយគាត់សុខ ចិត្តធ្វើជាសាក្សីក្នុងការទាមទារកេរ្តិ៍មរតកមកឲ្យកូនលោក អ៊ុត ចៅយ៉ែម គឺលោកស្រីអោក គង្គាវិញ (មានលិខិតសារភាពជាក់ស្តែង)។
ហេតុផលទាំងនេះហើយដែលធ្វើលោកស្រី អោក គង្គា ដែលត្រូវជាកូនរបស់លោក អ៊ុត ចៅយ៉ែម ម្ចាស់ដី កើតទុក្ខមិនសុខចិត្ត ហើយធ្វើការតវ៉ាស្នើសុំឲ្យអាជ្ញាធរភូមិឃុំ ក៏ដូចជាចៅសង្កាត់ ជួយរកយុត្តិធម៌សម្រាប់រូបគាត់ផង។
បើតាមអ្នកស្រី, លោក អ៊ុត ទិត្យា និងប្រពន្ធឈ្មោះ តាយ សុខា បានរៀបចំឲ្យមន្ត្រីសូរិយោដី និងអាជ្ញាធរ ជួយរៀបចំសំណុំបែបបទដើម្បីធ្វើប្លង់ ខណៈលោកចៅសង្កាត់បញ្ជាក់ថា ម្ចាស់ដីគាត់នៅមានទាយាទ ដែលត្រូវជាកូនរបស់លោក អ៊ុត ចៅយ៉ែម គឺឈ្មោះ អោក គង្គា ហើយក៏ត្រូវជាក្មួយ របស់គាត់បង្កើត កំពុងតែធ្វើការតវ៉ាដើម្បីយកអ្វីដែលជាកេរ្តិ៍មរតករបស់ឪពុកគាត់ ត្រឡប់មកវិញ ដើម្បីចៀសវាងការប្រឈមមុខចំពោះច្បាប់។
ចំពោះករណីដែលពាក់ព័ន្ធនឹងបញ្ហាដីធ្លីខាងលើនេះ លោក អ៊ុត ទិត្យា និងលោកស្រី តាយ សុខា ដែលត្រូវជាឪពុកធំម្ដាយធំរបស់ឈ្មោះ អោក គង្គា រហូតដល់ពេលនេះ នៅមិនទាន់បានទទួលការបកស្រាយបំភ្លឺនៅឡើយទេ៕
(កំពង់ស្ពឺ)៖ លោក ហ៊ុន ម៉ានី អគ្គលេខាធិការ នៃគណៈចលនាមហាជនគណៈកម្មាធិការកណ្តាលគណបក្សប្រជាជនកម្ពុជា និងជាអនុប្រធានទី១ ក្រុមការងារគណបក្សចុះជួយខេត្តកំពង់ស្ពឺ បានអំពាវនាវដល់គណៈកម្មាធិការបក្សមូលដ្ឋានគ្រប់លំដាប់ថ្នាក់ ឲ្យបន្ថែមការយកចិត្តទុកដាក់ក្នុងការដោះស្រាយបញ្ហា និងបម្រើសេវាជូនប្រជាពលរដ្ឋឲ្យកាន់តែប្រសើរ និងខ្លាំងក្លាជាងមុន ជាពិសេសនៅក្នុងបរិការណ៍នៃវិបត្តិជំងឺកូវីដ-១៩ នេះ។
ថ្លែងទៅកាន់ថ្នាក់ដឹកនាំ សមាជិកសមាជិកាបក្ស គ្រប់លំដាប់ថ្នាក់ ក្នុងកិច្ចប្រជុំជាមួយគណៈកម្មាធិការបក្សខេត្តកំពង់ស្ពឺ លោក ហ៊ុន ម៉ានី បានពន្យល់អំពីបរិការណ៍ នៃវិបត្តិជំងឺកូវីដ-១៩ ដែលបានប្រែក្លាយពីវិបត្តិសុខភាពសាធារណៈ ទៅជាវិបត្តិសង្គម និងសេដ្ឋកិច្ចនៅទូទាំងសកលលោកជារួម។
លោកថា សេដ្ឋកិច្ចកម្ពុជា ក៏ដូចជាសេដ្ឋកិច្ចប្រទេសដទៃទៀត ក្នុងពិភពលោកដែរអាចនឹងមានការប្រឈមមួយចំនួន ដោយសារវិបត្តិនៃជំងឺកូវីដ-១៩ នេះ ដែលក្នុងន័យនេះ ថវិកាចំណាយបស់ថ្នាក់ជាតិ និងជាពិសេសរបស់រដ្ឋបាលថ្នាក់ក្រោមជាតិ នឹងត្រូវបានកាត់បន្ថយ ដោយត្រូវបង្វែរសម្រាប់ចំណាយលើទៅលើ ការបង្ការ ទប់ស្កាត់ និងព្យាបាលជំងឺកូវីដ-១៩ ក៏ដូចជាសម្រាប់វិធានការនានាសំដៅដល់ការជំរុញសេដ្ឋកិច្ចរបស់ជាតិ។
លោក ហ៊ុន ម៉ានី បានបន្ថែមថា ការអនុវត្តនេះ នឹងអាចប៉ះពាល់មួយផ្នែកដល់គម្រោងអភិវឌ្ឍនានាក្នុងរាជធានី ខេត្ត ក្រុង ស្រុក ខណ្ឌ សង្កាត់ ប៉ុន្តែនេះក៏មិនមែនមានន័យថា គម្រោងអភិវឌ្ឍទាំងអស់ ត្រូវបានផ្អាកជាស្ថាពរនោះឡើយ។
ឆ្លៀតក្នុងឱកាសនោះ លោកបានជំរុញឲ្យមន្រ្តីបក្សមូលដ្ឋាន បន្តធ្វើការផ្សព្វផ្សាយដល់មហាជននូវវិធានការនានា ដែលបានដាក់ចេញដោយរាជរដ្ឋាភិបាលដឹកនាំ ដោយគណបក្សប្រជាជនកម្ពុជា ក្នុងការគ្រប់គ្រង បង្ការ ទប់ស្កាត់ និងព្យាបាលអ្នកជំងឺកូវីដ-១៩ ក៏ដូចជាវិធានការស្តារ និងជំរុញសេដ្ឋកិច្ចចំនួន ៥ជុំ និងកម្មវិធីជំនួយសង្គម ដែលដាក់ចេញនាពេលកន្លងមក ដែលលទ្ធផលដែលកើតចេញពីវិធានការទាំងនេះ បានបង្ហាញយ៉ាងច្បាស់ពីភាពចាស់ទុំ សមត្ថភាពដឹកនាំ និងទំនួលខុសត្រូវខ្ពស់របស់រដ្ឋាភិបាល ក្នុងនាមជាគណបក្សកាន់អំណាច។
ជាមួយនឹងការប្រឹងប្រែងរបស់រាជរដ្ឋាភិបាលនេះ លោក ហ៊ុន ម៉ានី ក៏បានជំរុញឲ្យមន្រ្តីពាក់ព័ន្ធ នៃគណៈកម្មាធិការបក្សនៅថ្នាក់មូលដ្ឋាន បន្តពង្រឹងការបម្រើសេវាសាធារណៈ។
លោកបញ្ជាក់យ៉ាងដូច្នេះថា «ច្បាស់ណាស់ថា ថ្នាក់ជាតិនឹងមានវិធានការ ឬការតម្រង់ទិសមួយចំនួនជាបន្តបន្ទាប់ សម្រាប់ដោះស្រាយវិបត្តិកូវីដ-១៩ និងបញ្ហាផ្សេងៗ ទៀតរបស់ប្រជាពលរដ្ឋ ប៉ុន្តែការខិតខំប្រឹងរបស់មន្រ្តីបក្សនៅមូលដ្ឋានរបស់យើង ដែលនៅកៀកកិតជាប់ជាមួយមហាជន គឺនៅតែជាកត្តាកំណត់នៃភាពជោគជ័យ។ ក្នុងន័យនេះ ការបង្កើនប្រសិទ្ធិភាពនៃការបម្រើសេវាសាធារណៈចាំបាច់នានា និងការដោះស្រាយទំនាស់ ឬបញ្ហាមួយចំនួនក្នុងមូលដ្ឋានជូនប្រពលរដ្ឋ គឺជាការងារអាទិភាពមួយ ហើយការងារទាំងនេះមិនទាមទារឲ្យមាននូវការចំណាយបន្ថែម ដែលជាបន្ទុករបស់រដ្ឋនោះទេ»។
លោក ហ៊ុន ម៉ានី ក៏បានឆ្លៀតយកឱកាសនោះ ថ្លែងអំណរគុណដល់ថ្នាក់ដឹកនាំ សមាជិក សមាជិការបក្សគ្រប់ជាន់ថ្នាក់ ដែលកន្លងមកបានចូលរួមអនុវត្ត នូវកិច្ចការងារបានយ៉ាងខ្ជាប់ខ្ជួន និងប្រកបដោយប្រសិទ្ធិភាព។ ទន្ទឹមនឹងនោះដែរ លោកក៏បានសំណូមពរជូនដល់ប្រជាពលរដ្ឋឲ្យមានការយោគយល់ និងសូមផ្តោតការយកចិត្តទុកដាក់ខ្ពស់ លើការថែរក្សាសុខភាពឲ្យបានល្អ ព្រោះថាការពារអាយុជីវិត និងសុខភាព គឺជាកត្តាអាទិភាពបំផុត សម្រាប់ក្នុងកាលៈទេសៈលំបាកនេះ៕
(ភ្នំពេញ)៖ ករណីយុវជនបើករថយន្ដ ម៉ាក  300 ស្លាកលេខ 2-9937 បុកស្ដ្រីម្នាក់ ហើយចុះទៅប្រើអំពើហិង្សាបន្ថែម នៅខណ្ឌច្បារអំពៅ រហូតមានការចែកចាយតាមបណ្ដាញសង្គម  នោះ ត្រូវបានសមត្ថកិច្ចបញ្ជាក់ថា ជាជម្លោះរវាងកូនដើម និងម្ដាយចុង។
អធិការនគរបាលខណ្ឌច្បារអំពៅ លោកវរសេនីយ៍ឯក ម៉ៅ សឿត បានប្រាប់បណ្ដាញព័ត៌មាន   ឲ្យដឹងនៅថ្ងៃទី០២ ខែកញ្ញា ឆ្នាំ២០២០នេះថា ភាគីទាំងពីរត្រូវសមត្ថកិច្ចហៅមកសួរនាំ និងបានធ្វើកិច្ចសន្យាព្រមព្រៀងសម្របសម្រួលដើម្បីបញ្ចប់វិវាទ។
លោកវរសេនីយ៍ឯក ម៉ៅ សឿត បានបញ្ជាក់ថា ជនបង្កក្នុងហេតុការណ៍នេះឈ្មោះ វ៉ាង រតនា អាយុ២៣ឆ្នាំ ស្នាក់នៅភូមិតាព្រហ្ម សង្កាត់ព្រែកឯង ខណ្ឌច្បារអំពៅ ប៉ុន្តែមិនបានចូលមកបំភ្លឺនោះឡើយ។
នៅចំពោះមុខសមត្ថកិច្ច និងដើមបណ្ដឹងដែលជាម្ដាយចុងឈ្មោះ ឆាយ ស៉ីណេត, ម្ដាយរបស់ឈ្មោះ វ៉ាង រតនា បានយល់ព្រមតាមសំណូមពរ របស់ដើមបណ្ដឹងដោយនាំកូនរបស់ខ្លួនជាជនបង្ក មកបំភ្លឺមុខសមត្ថកិច្ច និងសូមទោសដើមបណ្ដឹងជាសាធារណៈ ឲ្យបានមុនថ្ងៃទី០៧ ខែកញ្ញា ឆ្នាំ២០២០។
គួរជម្រាបថា ហេតុការណ៍នេះ បានកើតឡើង កាលពីថ្ងៃទី៣១ ខែសីហា ឆ្នាំ២០២០កន្លងទៅ ស្ថិតក្នុងភូមិព្រែកធំ សង្កាត់ក្បាលកោះ ខណ្ឌច្បារអំពៅ រាជធានីភ្នំពេញ៕
